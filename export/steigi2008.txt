Přehled zpráv
Grossovy cenné papíry	?
	31.12.2007	Mladá fronta DNES ~ str. 11 ~ Názory	
		Karel Steigerwald	
Dva osamělí pánové v Lánech	?
	28.12.2007	Mladá fronta DNES ~ str. 12 ~ Názory	
		Karel Steigerwald	
Dialog. Švejnar a lidé dědy Mráze	?
	21.12.2007	Mladá fronta DNES ~ str. 08 ~ Názory	
		Karl Steigerwald	
Prezident Zničehonic si nohu zláme	?
	14.12.2007	Mladá fronta DNES ~ str. 08 ~ Názory	
		Karel Steigerwald	
... olympijské hry nemají smysl. Nejen v Česku	?
	13.12.2007	Mladá fronta DNES ~ str. 12 ~ Názory	
		Karel Steigerwald	
Problém má stát, nikoliv Štětina	?
	12.12.2007	Mladá fronta DNES ~ str. 09 ~ Názory	
		Karel Steigerwald	
Spravedlnost u nás: cucky a chlupy jedinců	?
	8.12.2007	Mladá fronta DNES ~ str. 12 ~ Názory	
		KAREL STEIGERWALD	
Vransupů hejna kroužící se pasou	?
	7.12.2007	Mladá fronta DNES ~ str. 08 ~ Názory	
		Karla Steigerwalda	
Držme Čunka - program strany, která upadá	?
	5.12.2007	Mladá fronta DNES ~ str. 10 ~ Názory	
		KAREL STEIGERWALD	
Bohatý může být dnes i chudý zloděj	?
	4.12.2007	Mladá fronta DNES ~ str. 08 ~ Názory	
		KAREL STEIGERWALD	
Šrejber nevinný – mohou orgáni trýznit kohokoli?	?
	1.12.2007	Mladá fronta DNES ~ str. 10 ~ Názory	
		KAREL STEIGERWALD	
Kdo hlídá hlídače, kdo je soudce nad soudci?	?
	28.11.2007	Mladá fronta DNES ~ str. 08 ~ Názory	
		Karel Steigerwald	
Řeč jinotajů: Podřízl jsem inženýrku jako podsvinče	?
	27.11.2007	Mladá fronta DNES ~ str. 08 ~ Názory	
		KAREL STEIGERWALD	
Rusko letí na křídlech snů a je to strašný let	?
	24.11.2007	Mladá fronta DNES ~ str. 10 ~ Názory	
		KAREL STEIGERWALD	
Skromní tesiloví muži z paneláků	?
	23.11.2007	Mladá fronta DNES ~ str. 08 ~ Názory	
		Karel Steigerwald	
Byl jsem tam dřív než obyčejný lidi	?
	20.11.2007	Mladá fronta DNES ~ str. 10 ~ Názory	
		Karel Steigerwald	
Člověk je člověku pohraničníkem	?
	16.11.2007	Mladá fronta DNES ~ str. 14 ~ Názory	
		Karel Steigerwald	
Postkomunistický státní mrav: nevracejte ukradené	?
	14.11.2007	Mladá fronta DNES ~ str. 08 ~ Názory	
		KAREL STEIGERWALD	
Krást musíte ve velkém. V malém je to riskantní	?
	13.11.2007	Mladá fronta DNES ~ str. 08 ~ Názory	
		KAREL STEIGERWALD	
Blbci – banda odporná, ale co s nimi dál?	?
	12.11.2007	Mladá fronta DNES ~ str. 10 ~ Názory	
		Karel Steigerwald	
Z listí vyleze nepoznaný hnus	?
	9.11.2007	Mladá fronta DNES ~ str. 08 ~ Názory	
		Karel Steigerwald	
Nevím o žádné „Paroubkově aféře“...	?
	9.11.2007	Mladá fronta DNES ~ str. 09 ~ Názory	
		KAREL STEIGERWALD	
Smekni, stůj v pozoru. Ani předklon neuškodí.	?
	8.11.2007	Mladá fronta DNES ~ str. 08 ~ Názory	
		KAREL STEIGERWALD	
Shoda: co Švejnar hlásá, Paroubek odmítá	?
	6.11.2007	Mladá fronta DNES ~ str. 11 ~ Názory	
		Karel Steigerwald	
Podporujte Veseckou, budou po ní střílet	?
	5.11.2007	Mladá fronta DNES ~ str. 10 ~ Názory	
		KAREL STEIGERWALD	
In den Arsch jde pátá republika	?
	2.11.2007	Mladá fronta DNES ~ str. 08 ~ Názory	
		Karel Steigerwald	
Topolánek by měl přidat ještě jednu prioritu	?
	31.10.2007	Mladá fronta DNES ~ str. 08 ~ Názory	
		KAREL STEIGERWALD	
Čeští chudí jsou nejbohatší v Evropě	?
	27.10.2007	Mladá fronta DNES ~ str. 10 ~ Názory	
		KAREL STEIGERWALD	
Stát selhal, vzhůru na plešouny	?
	26.10.2007	Mladá fronta DNES ~ str. 08 ~ Názory	
		Karel Steigerwald	
Místo radaru nám Američani dají Rusy	?
	25.10.2007	Mladá fronta DNES ~ str. 08 ~ Názory	
		KAREL STEIGERWALD	
Tři neodstranitelné viny Milana Kundery	?
	24.10.2007	Mladá fronta DNES ~ str. 08 ~ Názory	
		Karel Steigerwald	
Staré zločiny nejsou menší než mladé zločiny	?
	20.10.2007	Mladá fronta DNES ~ str. 10 ~ Názory	
		KAREL STEIGERWALD	
Andy trpí, ale porazil by i Klause	?
	19.10.2007	Mladá fronta DNES ~ str. 08 ~ Názory	
		Karel Steigerwald	
Stohy komunistů, zlej vzduch a bezduché tunely	?
	18.10.2007	Mladá fronta DNES ~ str. 08 ~ Názory	
		KAREL STEIGERWALD	
Pozor na službu vlasti – pohoršíte si na penzi	?
	17.10.2007	Mladá fronta DNES ~ str. 08 ~ Názory	
		KAREL STEIGERWALD	
Gore a Gross, dvě mazané figury	?
	16.10.2007	Mladá fronta DNES ~ str. 09 ~ Názory	
		Karel Steigerwald	
Nechápu, proč chudí nezbohatnou	?
	12.10.2007	Mladá fronta DNES ~ str. 08 ~ Názory	
		Karla Steigerwalda	
Co se to vaří za kaši v Grossově hrnečku?	?
	11.10.2007	Mladá fronta DNES ~ str. 08 ~ Názory	
		KAREL STEIGERWALD	
Laissez-Faire a státní měření koz	?
	5.10.2007	Mladá fronta DNES ~ str. 08 ~ Názory	
		Karel Steigerwald	
Grossův balet igelitek opět na scéně	?
	3.10.2007	Mladá fronta DNES ~ str. 10 ~ Názory	
		Karel Steigerwald	
Žebříčky jsou k ničemu. Hlasujte nohama	?
	2.10.2007	Mladá fronta DNES ~ str. 11 ~ Názory	
		Karel Steigerwald	
Miliony Grosse a Stalina jsou na tom podobně	?
	27.9.2007	Mladá fronta DNES ~ str. 14 ~ Názory	
		KAREL STEIGERWALD	
Osobnosti varují před úpadkem. Co tím myslí?	?
	26.9.2007	Mladá fronta DNES ~ str. 12 ~ Názory	
		KAREL STEIGERWALD	
Chcete opravdu šetřit? Jezte peníze!	?
	21.9.2007	Mladá fronta DNES ~ str. 14 ~ Názory	
		Karla Steigerwalda	
Světová muzea a galerie: velká přehlídka loupeží	?
	20.9.2007	Mladá fronta DNES ~ str. 14 ~ Názory	
		KAREL STEIGERWALD	
Masaryk nebyl žurnalista, nežral a nemlaskal	?
	18.9.2007	Mladá fronta DNES ~ str. 14 ~ Názory	
		KAREL STEIGERWALD	
Kdy bude demonstrace za vyšší službu vlasti?	?
	17.9.2007	Mladá fronta DNES ~ str. 14 ~ Názory	
		Karel Steigerwald	
Chcete být s Rusy, nebo v bezpečí?	?
	15.9.2007	Mladá fronta DNES ~ str. 10 ~ Názory	
		Karel Steigerwald	
Gorbačov a Dušek, dva slepci	?
	14.9.2007	Mladá fronta DNES ~ str. 12 ~ Názory	
		Karla Steigerwalda	
Jaký je smysl 0,2? Jediný. Ponížit člověka	?
	12.9.2007	Mladá fronta DNES ~ str. 14 ~ Názory	
		KAREL STEIGERWALD	
Čeho byl Gottwald plný pytel?	?
	11.9.2007	Mladá fronta DNES ~ str. 12 ~ Názory	
		Karel Steigerwald	
Vybírá se král Ječmínek	?
	10.9.2007	Mladá fronta DNES ~ str. 14 ~ Názory	
		KAREL STEIGERWALD	
Osoba blízká, osoba cizí, trest vzdálený	?
	6.9.2007	Mladá fronta DNES ~ str. 14 ~ Názory	
		KAREL STEIGERWALD	
Strejci loví Klvaňu	?
	31.8.2007	Mladá fronta DNES ~ str. 12 ~ Názory	
		Karel Steigerwald	
Ministr kultury: Chudoba jim prospěje	?
	28.8.2007	Mladá fronta DNES ~ str. 12 ~ Názory	
		Karel Steigerwald	
Reforma, knížepán, Chinaski a filmový festival	?
	25.8.2007	Mladá fronta DNES ~ str. 10 ~ Názory	
		KAREL STEIGERWALD	
Přeběhlictví je svoboda, ne hanba	?
	24.8.2007	Mladá fronta DNES ~ str. 10 ~ Názory	
		Karel Steigerwald	
Měli bychom mít nějaký radar i proti Rusům?	?
	23.8.2007	Mladá fronta DNES ~ str. 10 ~ Názory	
		KAREL STEIGERWALD	
Židé? Seznam Čechů je mnohem horší	?
	22.8.2007	Mladá fronta DNES ~ str. 13 ~ Názory	
		Karel Steigerwald	
Bůček, salám, sádlo a americký radar	?
	18.8.2007	Mladá fronta DNES ~ str. 10 ~ Názory	
		KAREL STEIGERWALD	
Na kozlíku poslanec sedí, vyje a vyje	?
	17.8.2007	Mladá fronta DNES ~ str. 10 ~ Názory	
		Karel Steigerwald	
Jsou si činitelé, poslanci a lidi rovni před zákonem?	?
	16.8.2007	Mladá fronta DNES ~ str. 12 ~ Názory	
		KAREL STEIGERWALD	
Jaká je role ďábla v české politice	?
	15.8.2007	Mladá fronta DNES ~ str. 12 ~ Názory	
		KAREL STEIGERWALD	
Proč Urbanovou ano a Kořistku ne?	?
	14.8.2007	Mladá fronta DNES ~ str. 10 ~ Názory	
		KAREL STEIGERWALD	
Bachaři, fízlové, vrazi. Náš svět	?
	10.8.2007	Mladá fronta DNES ~ str. 10 ~ Názory	
		Karel Steigerwald	
Opice na houpačce stát popisují jako Somálsko	?
	9.8.2007	Mladá fronta DNES ~ str. 10 ~ Názory	
		KAREL STEIGERWALD	
Zákon o registraci milenek je nutný	?
	8.8.2007	Mladá fronta DNES ~ str. 11 ~ Názory	
		Karel Steigerwald	
Stát škudlí a vyhazuje miliardy	?
	4.8.2007	Mladá fronta DNES ~ str. 11 ~ Názory	
		Karel Steigerwald	
Brožová vraždu Horákové ospravedlňuje. Aby ne	?
	2.8.2007	Mladá fronta DNES ~ str. 10 ~ Názory	
		KAREL STEIGERWALD	
Komunisti vraždili lidi, víte to už všichni?	?
	1.8.2007	Mladá fronta DNES ~ str. 10 ~ Názory	
		KAREL STEIGERWALD	
Politici se znemožňují nejraději s blondýnami	?
	3.7.2007	Mladá fronta DNES ~ str. 12 ~ Názory	
		KAREL STEIGERWALD	
Vláda by měla podporovat boháče	?
	28.6.2007	Mladá fronta DNES ~ str. 12 ~ Názory	
		KAREL STEIGERWALD	
Zavřeli nejdřív Baťu. Pak celý národ	?
	27.6.2007	Mladá fronta DNES ~ str. 08 ~ Názory	
		KAREL STEIGERWALD	
Proč hned olympiádu? Ani obchvat neumíte	?
	26.6.2007	Mladá fronta DNES ~ str. 08 ~ Názory	
		KAREL STEIGERWALD	
Dubčekova prima parta a boty z Drážďan	?
	23.6.2007	Mladá fronta DNES ~ str. 10 ~ Názory	
		KAREL STEIGERWALD	
Někdo má žen moc, někdo žádnou	?
	22.6.2007	Mladá fronta DNES ~ str. 08 ~ Názory	
		Karel Steigerwald	
Paroubek Boleslav Pecka, Tlustého frakce	?
	21.6.2007	Mladá fronta DNES ~ str. 08 ~ Názory	
		KAREL STEIGERWALD	
Škodí zaměstnancům	?
	19.6.2007	Mladá fronta DNES ~ str. 10 ~ Názory	
		KAREL STEIGERWALD	
Česká pornografie: sex a zverimex	?
	15.6.2007	Mladá fronta DNES ~ str. 08 ~ Názory	
		Karel Steigerwald	
Velryb pozřel Jonáše, Paroubek pozře Čunka	?
	14.6.2007	Mladá fronta DNES ~ str. 08 ~ Názory	
		KAREL STEIGERWALD	
Rozpočet vzor ČSSD napíše každý, nejen Paroubek	?
	13.6.2007	Mladá fronta DNES ~ str. 11 ~ Názory	
		KAREL STEIGERWALD	
Justice v rukou harmonikářů	?
	11.6.2007	Mladá fronta DNES ~ str. 08 ~ Názory	
		KAREL STEIGERWALD	
Na slabomyslnost máme právo	?
	8.6.2007	Mladá fronta DNES ~ str. 08 ~ Názory	
		Karel Steigerwald	
Paroubek říká, že vládli experti, nikoliv Paroubek	?
	6.6.2007	Mladá fronta DNES ~ str. 10 ~ Názory	
		KAREL STEIGERWALD	
Nepřátelé Bushe potečou ulicemi, přátelé ne	?
	2.6.2007	Mladá fronta DNES ~ str. 12 ~ Názory	
		KAREL STEIGERWALD	
Hitlerovy miliardy a miliardy českého státu	?
	31.5.2007	Mladá fronta DNES ~ str. 08 ~ Názory	
		KAREL STEIGERWALD	
Veřejný agent a tajný generál. Nebo naopak?	?
	30.5.2007	Mladá fronta DNES ~ str. 08 ~ Názory	
		KAREL STEIGERWALD	
Tvorba podle ČT: Bartoš chlast, TGM zas drogy	?
	26.5.2007	Mladá fronta DNES ~ str. 10 ~ Názory	
		KAREL STEIGERWALD	
Středověk: naval, hňupe, zimník, já jsem zákon	?
	24.5.2007	Mladá fronta DNES ~ str. 08 ~ Názory	
		KAREL STEIGERWALD	
Magoři, generálové a podobná chamraď	?
	22.5.2007	Mladá fronta DNES ~ str. 08 ~ Názory	
		KAREL STEIGERWALD	
Reforma se utrhla, brumm, brumm	?
	18.5.2007	Mladá fronta DNES ~ str. 08 ~ Názory	
		Karel Steigerwald	
Ekologické divadlo, recenze s ukázkou	?
	17.5.2007	Mladá fronta DNES ~ str. 08 ~ Názory	
		KAREL STEIGERWALD	
Máte-li něco najít, musí to někdo ukrást	?
	15.5.2007	Mladá fronta DNES ~ str. 08 ~ Názory	
		KAREL STEIGERWALD	
Vandal proti vandalovi	?
	14.5.2007	Mladá fronta DNES ~ str. 08 ~ Názory	
		KAREL STEIGERWALD	
Haiku, haiečku, haiku zelený	?
	11.5.2007	Mladá fronta DNES ~ str. 08 ~ Názory	
		Karel Steigerwald	
Dobrý prezidentský kandidát je vzácnost	?
	10.5.2007	Mladá fronta DNES ~ str. 08 ~ Názory	
		KAREL STEIGERWALD	
Filip, Hitler i já jsme děti neandertálců	?
	4.5.2007	Mladá fronta DNES ~ str. 08 ~ Názory	
		Karel Steigerwald	
Fízl, čili statečný chlapík, je z toho venku	?
	3.5.2007	Mladá fronta DNES ~ str. 08 ~ Názory	
		KAREL STEIGERWALD	
Co vlastně slavit 1. máje?	?
	30.4.2007	Mladá fronta DNES ~ str. 08 ~ Názory	
		KAREL STEIGERWALD	
Milování Čechů a Gottwaldova čest	?
	25.4.2007	Mladá fronta DNES ~ str. 08 ~ Názory	
		KAREL STEIGERWALD	
Krejčíře lapili. A co všední zločin tam dole?	?
	24.4.2007	Mladá fronta DNES ~ str. 08 ~ Názory	
		KAREL STEIGERWALD	
V českém rybníku nic nežbluňká. Kvák	?
	20.4.2007	Mladá fronta DNES ~ str. 08 ~ Názory	
		Karel Steigerwald	
Česká politika v šatech z kůže hrocha	?
	19.4.2007	Mladá fronta DNES ~ str. 08 ~ Názory	
		KAREL STEIGERWALD	
Rudá Boleslav hoří	?
	17.4.2007	Mladá fronta DNES ~ str. 08 ~ Názory	
		KAREL STEIGERWALD	
Komunisté na lovu	?
	16.4.2007	Mladá fronta DNES ~ str. 10 ~ Názory	
		KAREL STEIGERWALD	
Tak si, prase, zdraví zkazil	?
	12.4.2007	Mladá fronta DNES ~ str. 08 ~ Názory	
		KAREL STEIGERWALD	
Byl tu kdysi Gorbačov. Byl a zas odjel	?
	7.4.2007	Mladá fronta DNES ~ str. 10 ~ Názory	
		KAREL STEIGERWALD	
Pochvalte Chrudim, nejde s dobou	?
	5.4.2007	Mladá fronta DNES ~ str. 08 ~ Názory	
		KAREL STEIGERWALD	
ČT: usměvavá normoška	?
	4.4.2007	Mladá fronta DNES ~ str. 11 ~ Názory	
		KAREL STEIGERWALD	
Život je vážný a zajímavý jako klikový hřídel	?
	30.3.2007	Mladá fronta DNES ~ str. 10 ~ Názory	
		KAREL STEIGERWALD	
Čím vším by mohl žertující Topolánek být	?
	29.3.2007	Mladá fronta DNES ~ str. 08 ~ Názory	
		KAREL STEIGERWALD	
Projaderní a protijaderní na hranicích a v Temelíně	?
	28.3.2007	Mladá fronta DNES ~ str. 08 ~ Názory	
		KAREL STEIGERWALD	
Brusel není Svatá stolice. Nebo je?	?
	26.3.2007	Mladá fronta DNES ~ str. 10 ~ Názory	
		KAREL STEIGERWALD	
Pojďte se, bratři a přátelé, mísit v jásot náš	?
	24.3.2007	Mladá fronta DNES ~ str. 10 ~ Názory	
		KAREL STEIGERWALD	
Stoupající porodnost ohrožuje státní rozpočet	?
	23.3.2007	Mladá fronta DNES ~ str. 08 ~ Názory	
		KAREL STEIGERWALD	
Zeman, Čunek, Paroubek – kdo koho rohne?	?
	22.3.2007	Mladá fronta DNES ~ str. 08 ~ Názory	
		KAREL STEIGERWALD	
Pravda o minulosti, smutné Pyrrhovo vítězství	?
	21.3.2007	Mladá fronta DNES ~ str. 09 ~ Názory	
		KAREL STEIGERWALD	
Co zbylo po komunismu? Zaostalost a komunisté	?
	8.3.2007	Mladá fronta DNES ~ str. 08 ~ Názory	
		KAREL STEIGERWALD	
Páni v roli buřičů	?
	7.3.2007	Mladá fronta DNES ~ str. 08 ~ Názory	
		KAREL STEIGERWALD	
Nejtruchlivější politik	?
	3.3.2007	Mladá fronta DNES ~ str. 10 ~ Názory	
		KAREL STEIGERWALD	
Volba prezidenta: proč jdou partaje jinudy než lid	?
	2.3.2007	Mladá fronta DNES ~ str. 10 ~ Názory	
		KAREL STEIGERWALD	
Co to bylo, ten Lenin?	?
	28.2.2007	Mladá fronta DNES ~ str. 08 ~ Názory	
		KAREL STEIGERWALD	
Vedení České televize: lidé KSČ, milicí a StB	?
	26.2.2007	Mladá fronta DNES ~ str. 08 ~ Názory	
		KAREL STEIGERWALD	
Co vlastně poskytuje ČT	?
	21.2.2007	Mladá fronta DNES ~ str. 08 ~ Názory	
		KAREL STEIGERWALD	
Radar tu být nemusí. A vy taky ne	?
	16.2.2007	Mladá fronta DNES ~ str. 09 ~ Názory	
		KAREL STEIGERWALD	
Lenin řešil kouření lépe než naše Sněmovna	?
	14.2.2007	Mladá fronta DNES ~ str. 08 ~ Názory	
		KAREL STEIGERWALD	
Tugendhat: stát nástupce gestapa?	?
	9.2.2007	Mladá fronta DNES ~ str. 08 ~ Názory	
		KAREL STEIGERWALD	
Čunka vydali orgánům. A ty jsou prý chobotnice	?
	8.2.2007	Mladá fronta DNES ~ str. 08 ~ Názory	
		KAREL STEIGERWALD	
Čest policistů a Pavol Pavel ulitý na okres	?
	7.2.2007	Mladá fronta DNES ~ str. 08 ~ Názory	
		KAREL STEIGERWALD	
Buď proti radaru. Ale pro radar buď také	?
	6.2.2007	Mladá fronta DNES ~ str. 08 ~ Názory	
		KAREL STEIGERWALD	
Povolte násilí mužů na ženách i žen na mužích	?
	1.2.2007	Mladá fronta DNES ~ str. 08 ~ Názory	
		KAREL STEIGERWALD	
Smysl vládní krize	?
	30.1.2007	Mladá fronta DNES ~ str. 10 ~ Názory	
		KAREL STEIGERWALD	
Už zas nový ministr	?
	29.1.2007	Mladá fronta DNES ~ str. 08 ~ Názory	
		KAREL STEIGERWALD	
Exministra zavřou, babu, která kradla auta, ne	?
	27.1.2007	Mladá fronta DNES ~ str. 10 ~ Názory	
		KAREL STEIGERWALD	
Boj o Sněmovnu aneb dej se na pokání, hochu	?
	25.1.2007	Mladá fronta DNES ~ str. 08 ~ Názory	
		KAREL STEIGERWALD	
Nespořte do slamníku	?
	24.1.2007	Mladá fronta DNES ~ str. 08 ~ Názory	
		KAREL STEIGERWALD	
Neodsoudit Minaříka je velká hanba soudců	?
	23.1.2007	Mladá fronta DNES ~ str. 08 ~ Názory	
		KAREL STEIGERWALD	
Vichr všechno v politice otočil	?
	20.1.2007	Mladá fronta DNES ~ str. 10 ~ Názory	
		KAREL STEIGERWALD	
Je už na obzoru konec Paroubkovy éry?	?
	18.1.2007	Mladá fronta DNES ~ str. 09 ~ Názory	
		KAREL STEIGERWALD	
Spodní prádlo v přímém přenosu	?
	15.1.2007	Mladá fronta DNES ~ str. 08 ~ Názory	
		KAREL STEIGERWALD	
Ze světa koňských handlířů	?
	13.1.2007	Mladá fronta DNES ~ str. 10 ~ Názory	
		KAREL STEIGERWALD	
Usměvavý blondýn a podsaditý Mexikánec	?
	11.1.2007	Mladá fronta DNES ~ str. 08 ~ Názory	
		KAREL STEIGERWALD	
Přímý přenos jednání o vládě je dobrá myšlenka	?
	10.1.2007	Mladá fronta DNES ~ str. 10 ~ Názory	
		KAREL STEIGERWALD	
Teplá zima je důsledkem marx-leninského vzmachu	?
	9.1.2007	Mladá fronta DNES ~ str. 08 ~ Názory	
		KAREL STEIGERWALD	
Estébáctví je zločin proto, že udavače vyrábělo	?
	6.1.2007	Mladá fronta DNES ~ str. 10 ~ Názory	
		KAREL STEIGERWALD	
Figury mediální doby	?
	5.1.2007	Mladá fronta DNES ~ str. 08 ~ Názory	
		KAREL STEIGERWALD	
Tajní zrádní zleva, zprava, lidové bouře, prsa venku?	?
	4.1.2007	Mladá fronta DNES ~ str. 08 ~ Názory	
		KAREL STEIGERWALD	
Proč chcete vládu? Vždyť to bude katastrofa	?
	23.12.2006	Mladá fronta DNES ~ str. 12 ~ Názory	
		KAREL STEIGERWALD	
Štědrý den je oslava nejistého	?
	22.12.2006	Mladá fronta DNES ~ str. 08 ~ Názory	
		KAREL STEIGERWALD	
Jestlipak se vláda bude líbit Melčákovi?	?
	21.12.2006	Mladá fronta DNES ~ str. 10 ~ Názory	
		KAREL STEIGERWALD	
Soudy konečně přestávají krýt agenty StB	?
	20.12.2006	Mladá fronta DNES ~ str. 10 ~ Názory	
		KAREL STEIGERWALD	
Otočil se na čtyráku	?
	18.12.2006	Mladá fronta DNES ~ str. 10 ~ Názory	
		KAREL STEIGERWALD	
KOMENTÁŘ JEDNOU VĚTOU:	?
	16.12.2006	Mladá fronta DNES ~ str. 12 ~ Názory	
		Karel Steigerwald	
Velká vláda nebude. Malá taky ne	?
	15.12.2006	Mladá fronta DNES ~ str. 11 ~ Názory	
		KAREL STEIGERWALD	
Učenec agentem StB a Masarykovy hodinky	?
	14.12.2006	Mladá fronta DNES ~ str. 10 ~ Názory	
		KAREL STEIGERWALD	
Když Čunek sladce vábí, chtějme od něj tvrdá čísla	?
	13.12.2006	Mladá fronta DNES ~ str. 10 ~ Názory	
		KAREL STEIGERWALD	
Poslanci už zase rabují	?
	8.12.2006	Mladá fronta DNES ~ str. 10 ~ Názory	
		KAREL STEIGERWALD	
Bajka o Turkmenu pánovi a českých demokratech	?
	7.12.2006	Mladá fronta DNES ~ str. 10 ~ Názory	
		KAREL STEIGERWALD	
Vraťme Habsburkům všechno - i ten stát	?
	6.12.2006	Mladá fronta DNES ~ str. 10 ~ Názory	
		KAREL STEIGERWALD	
Milost nemůže být předmětem obchodu	?
	5.12.2006	Mladá fronta DNES ~ str. 10 ~ Názory	
		KAREL STEIGERWALD	
Moudrost Sněmovny: nahá, oblečená, nijaká	?
	2.12.2006	Mladá fronta DNES ~ str. 12 ~ Názory	
		KAREL STEIGERWALD	
Jsme chudší než Rakušani. Komunisti, vysvětlete to!	?
	30.11.2006	Mladá fronta DNES ~ str. 10 ~ Názory	
		KAREL STEIGERWALD	
Malér mají voliči	?
	28.11.2006	Mladá fronta DNES ~ str. 10 ~ Názory	
		KAREL STEIGERWALD	
Kléma a Áda, nadaní samouci	?
	24.11.2006	Mladá fronta DNES ~ str. 11 ~ Názory	
		KAREL STEIGERWALD	
Politika gest a činů	?
	21.11.2006	Mladá fronta DNES ~ str. 10 ~ Názory	
		KAREL STEIGERWALD	
Skylla, Charybda, lid a národ český	?
	20.11.2006	Mladá fronta DNES ~ str. 10 ~ Názory	
		KAREL STEIGERWALD	
Vláda národního nic	?
	14.11.2006	Mladá fronta DNES ~ str. 10 ~ Názory	
		KAREL STEIGERWALD	
Rozumné, ale absurdní	?
	11.11.2006	Mladá fronta DNES ~ str. 10 ~ Názory	
		KAREL STEIGERWALD	
Krásnou budoucnost země hledejte v kouzelné kouli	?
	9.11.2006	Mladá fronta DNES ~ str. 10 ~ Názory	
		KAREL STEIGERWALD	
Paroubek zemi rozdělil...	?
	7.11.2006	Mladá fronta DNES ~ str. 10 ~ Názory	
		KAREL STEIGERWALD	
Caligula volí koně a zkoumá svobodné občany	?
	2.11.2006	Mladá fronta DNES ~ str. 10 ~ Názory	
		KAREL STEIGERWALD	
Vláda bude. Volby taky	?
	1.11.2006	Mladá fronta DNES ~ str. 10 ~ Názory	
		KAREL STEIGERWALD	
ODS asi dá vítěze voleb inženýra Paroubka pozlatit	?
	30.10.2006	Mladá fronta DNES ~ str. 10 ~ Názory	
		KAREL STEIGERWALD	
Šibalové? Kdepak, gauneři	?
	27.10.2006	Mladá fronta DNES ~ str. 13 ~ Názory	
		KAREL STEIGERWALD	
Poprask s Pohankou	?
	26.10.2006	Mladá fronta DNES ~ str. 10 ~ Názory	
		KAREL STEIGERWALD	
Konec Paroubkovy éry?	?
	24.10.2006	Mladá fronta DNES ~ str. 10 ~ Názory	
		KAREL STEIGERWALD	
Paroubkův hon na ODS aneb hon na Paroubka	?
	23.10.2006	Mladá fronta DNES ~ str. 10 ~ Názory	
		KAREL STEIGERWALD	
Každý obviní každého. Bez důkazů, zato rázně	?
	20.10.2006	Mladá fronta DNES ~ str. 10 ~ Názory	
		KAREL STEIGERWALD	
K volbám nechoďte, všechno je ve hvězdách	?
	19.10.2006	Mladá fronta DNES ~ str. 10 ~ Názory	
		KAREL STEIGERWALD	
Únik informací se šetří, ale kdo šetří ty informace?	?
	18.10.2006	Mladá fronta DNES ~ str. 10 ~ Názory	
		KAREL STEIGERWALD	
Rušno kolem nové vlády je už nekonečně nudné	?
	17.10.2006	Mladá fronta DNES ~ str. 10 ~ Názory	
		KAREL STEIGERWALD	
Paroubkův nový kabát	?
	16.10.2006	Mladá fronta DNES ~ str. 10 ~ Názory	
		KAREL STEIGERWALD	
Co je ČSSD bližší? Slota s Ficem, nebo ideály EU?	?
	14.10.2006	Mladá fronta DNES ~ str. 10 ~ Názory	
		KAREL STEIGERWALD	
I zločin je druh vládnutí	?
	13.10.2006	Mladá fronta DNES ~ str. 10 ~ Názory	
		KAREL STEIGERWALD	
Těch divných jedinců už je celý dav	?
	12.10.2006	Mladá fronta DNES ~ str. 10 ~ Názory	
		KAREL STEIGERWALD	
Z bláta do louže	?
	11.10.2006	Mladá fronta DNES ~ str. 10 ~ Názory	
		KAREL STEIGERWALD	
Kořistka je ve své aféře jen vedlejším koněm	?
	10.10.2006	Mladá fronta DNES ~ str. 10 ~ Názory	
		KAREL STEIGERWALD	
Stojednička s darebákem	?
	7.10.2006	Mladá fronta DNES ~ str. 12 ~ Názory	
		KAREL STEIGERWALD	
Mravnost, věrnost a lid. Bacha, něco se chystá!	?
	5.10.2006	Mladá fronta DNES ~ str. 10 ~ Názory	
		KAREL STEIGERWALD	
Vláda padla. No a co?	?
	4.10.2006	Mladá fronta DNES ~ str. 10 ~ Názory	
		KAREL STEIGERWALD	
Volby budou tak jako tak	?
	3.10.2006	Mladá fronta DNES ~ str. 10 ~ Názory	
		KAREL STEIGERWALD	
Paroubekgate, řečeno slovy Paroubka	?
	30.9.2006	Mladá fronta DNES ~ str. 10 ~ Názory	
		KAREL STEIGERWALD	
Tak už nám opravdu poroučejí muslimové	?
	27.9.2006	Mladá fronta DNES ~ str. 10 ~ Názory	
		KAREL STEIGERWALD	
Vlezte si do klece	?
	26.9.2006	Mladá fronta DNES ~ str. 10 ~ Názory	
		KAREL STEIGERWALD	
Langerovy odposlechy a Tlustého rozpočet	?
	23.9.2006	Mladá fronta DNES ~ str. 10 ~ Názory	
		KAREL STEIGERWALD	
Peníze nejsou věc názoru, buď jsou, nebo ne.	?
	22.9.2006	Mladá fronta DNES ~ str. 10 ~ Názory	
		KAREL STEIGERWALD	
Pejcha ministrovat	?
	19.9.2006	Mladá fronta DNES ~ str. 10 ~ Názory	
		KAREL STEIGERWALD	
Některá nejnovější zatmění politických mozků	?
	14.9.2006	Mladá fronta DNES ~ str. 10 ~ Názory	
		KAREL STEIGERWALD	
Kubice I, II nebo i VI	?
	13.9.2006	Mladá fronta DNES ~ str. 10 ~ Názory	
		KAREL STEIGERWALD	
Nám nic nehrozí, vždyť ani nemáme mrakodrapy	?
	9.9.2006	Mladá fronta DNES ~ str. 10 ~ Názory	
		KAREL STEIGERWALD	
Komunismus na rozcestí.	?
	7.9.2006	Mladá fronta DNES ~ str. 10 ~ Názory	
		KAREL STEIGERWALD	
Slibme, soudruzi, lidu cokoliv. Jsme na tahu	?
	5.9.2006	Mladá fronta DNES ~ str. 10 ~ Názory	
		KAREL STEIGERWALD	
Krátce	?
	2.9.2006	Mladá fronta DNES ~ str. 06 ~ Názory	
		Karel Steigerwald	
Politická matematika a pochod silné nohy	?
	1.9.2006	Mladá fronta DNES ~ str. 06 ~ Názory	
		KAREL STEIGERWALD	
Nenávistná labutí píseň	?
	31.8.2006	Mladá fronta DNES ~ str. 06 ~ Názory	
		KAREL STEIGERWALD	
Kůl v plotě je i Paroubek	?
	29.8.2006	Mladá fronta DNES ~ str. 06 ~ Názory	
		KAREL STEIGERWALD	
Hrozí vláda zrady a komunistů	?
	25.8.2006	Mladá fronta DNES ~ str. 06 ~ Názory	
		KAREL STEIGERWALD	
Žebrota i práce se tresce, jděte pro dávky do Veselí	?
	23.8.2006	Mladá fronta DNES ~ str. 06 ~ Názory	
		KAREL STEIGERWALD	
Policii žádné výhody	?
	31.7.2006	Mladá fronta DNES ~ str. 07 ~ Názory	
		KAREL STEIGERWALD	
Být antikomunistou? To je přeci čest.	?
	28.7.2006	Mladá fronta DNES ~ str. 06 ~ Názory	
		KAREL STEIGERWALD	
Deset bodů k ničemu	?
	26.7.2006	Mladá fronta DNES ~ str. 06 ~ Názory	
		KAREL STEIGERWALD	
Sněmovna bude, snad	?
	20.7.2006	Mladá fronta DNES ~ str. 06 ~ Názory	
		KAREL STEIGERWALD	
Naše tradice: nebraňme se, nic se nám nestane	?
	19.7.2006	Mladá fronta DNES ~ str. 06 ~ Názory	
		KAREL STEIGERWALD	
Berte politiku vážně a přestaňte sestavovat vlády	?
	15.7.2006	Mladá fronta DNES ~ str. 06 ~ Názory	
		KAREL STEIGERWALD	
Je negativní Paroubek schopen jednat pozitivně?	?
	12.7.2006	Mladá fronta DNES ~ str. 06 ~ Názory	
		KAREL STEIGERWALD	
Topolánek a vláda čtyř	?
	11.7.2006	Mladá fronta DNES ~ str. 06 ~ Názory	
		KAREL STEIGERWALD	
Dohoda není na programu. Hraje se o dojem	?
	3.7.2006	Mladá fronta DNES ~ str. 06 ~ Názory	
		KAREL STEIGERWALD	
Politiku určují rozmary jednotlivců	?
	1.7.2006	Mladá fronta DNES ~ str. 08 ~ Názory	
		KAREL STEIGERWALD	
Co leží na stole po vládě odborníků	?
	29.6.2006	Mladá fronta DNES ~ str. 06 ~ Názory	
		KAREL STEIGERWALD	
Suďte Filipa znovu	?
	28.6.2006	Mladá fronta DNES ~ str. 06 ~ Názory	
		KAREL STEIGERWALD	
Potíže husitské koalice: Filip, agent neagent	?
	27.6.2006	Mladá fronta DNES ~ str. 06 ~ Názory	
		KAREL STEIGERWALD	
Kdo se dohodne a kdo ne	?
	24.6.2006	Mladá fronta DNES ~ str. 06 ~ Názory	
		KAREL STEIGERWALD	
Udělejte z tvrzení proti tvrzení trestný čin	?
	22.6.2006	Mladá fronta DNES ~ str. 06 ~ Názory	
		KAREL STEIGERWALD	
Kůl v plotě a vláda odborníků	?
	19.6.2006	Mladá fronta DNES ~ str. 06 ~ Názory	
		KAREL STEIGERWALD	
Česká shoda: my vám hlas nedáme, vy nám taky ne	?
	15.6.2006	Mladá fronta DNES ~ str. 06 ~ Názory	
		KAREL STEIGERWALD	
Skoky skokana Ploce aneb co se vlastně stalo?	?
	14.6.2006	Mladá fronta DNES ~ str. 06 ~ Názory	
		KAREL STEIGERWALD	
Voliči prý dali zadání. Ale jaké vlastně?	?
	13.6.2006	Mladá fronta DNES ~ str. 08 ~ Názory	
		KAREL STEIGERWALD	
Já a Paroubek: kauzy je třeba vyšetřit	?
	9.6.2006	Mladá fronta DNES ~ str. 09 ~ Názory	
		KAREL STEIGERWALD	
Paroubek: S komunisty nepůjdu. A už s nimi jde	?
	8.6.2006	Mladá fronta DNES ~ str. 08 ~ Názory	
		KAREL STEIGERWALD	
Předčasné volby - ano	?
	6.6.2006	Mladá fronta DNES ~ str. 09 ~ Názory	
		KAREL STEIGERWALD	
Levice přišla o jedenáct hlasů	?
	5.6.2006	Mladá fronta DNES ~ str. 10 ~ Názory	
		KAREL STEIGERWALD	
Co přinesou volby? Střídání vlád, či civilizací?	?
	2.6.2006	Mladá fronta DNES ~ str. 06 ~ Názory	
		KAREL STEIGERWALD	
Jandák by byl první oběť, je eticky nepřípustný	?
	30.5.2006	Mladá fronta DNES ~ str. 08 ~ Názory	
		KAREL STEIGERWALD	
Kdo průzkumy moc prožívá, nevěří voličům	?
	29.5.2006	Mladá fronta DNES ~ str. 08 ~ Názory	
		KAREL STEIGERWALD	
Nepřehlédl žádnou funkci	?
	26.5.2006	Mladá fronta DNES ~ str. 08 ~ Portrét dne	
		KAREL STEIGERWALD	
Slavný návrat strýce s igelitkou	?
	25.5.2006	Mladá fronta DNES ~ str. 08 ~ Názory	
		KAREL STEIGERWALD	
Skanzen minulosti, zvláštnost české politiky	?
	24.5.2006	Mladá fronta DNES ~ str. 06 ~ Volby 2006	
		KAREL STEIGERWALD	
Soud Paroubka s Topolánkem je na místě	?
	24.5.2006	Mladá fronta DNES ~ str. 08 ~ Názory	
		KAREL STEIGERWALD	
Iluze o světě „zadarmo“	?
	23.5.2006	Mladá fronta DNES ~ str. 08 ~ Názory	
		KAREL STEIGERWALD	
Fotbal do čela státu!	?
	19.5.2006	Mladá fronta DNES ~ str. 07 ~ Názory	
		KAREL STEIGERWALD	
Průzkumy agentur nejsou žádná vědecká fakta	?
	17.5.2006	Mladá fronta DNES ~ str. 06 ~ Názory	
		KAREL STEIGERWALD	
Předvolební svárlivost drobných stran	?
	15.5.2006	Mladá fronta DNES ~ str. 08 ~ Názory	
		KAREL STEIGERWALD	
Nechte lidi na pokoji	?
	12.5.2006	Mladá fronta DNES ~ str. 06 ~ Názory	
		KAREL STEIGERWALD	
Pozor na Paroubka, mohli by vás odstavit	?
	11.5.2006	Mladá fronta DNES ~ str. 06 ~ Názory	
		KAREL STEIGERWALD	
Policie bude hlídat řidiče, ale kdo pohlídá policii?	?
	10.5.2006	Mladá fronta DNES ~ str. 06 ~ Názory	
		KAREL STEIGERWALD	
Kampaň? Jen tma a špína	?
	5.5.2006	Mladá fronta DNES ~ str. 06 ~ Názory	
		KAREL STEIGERWALD	
A co třeba: Zabij nacistu, posílíš mír	?
	4.5.2006	Mladá fronta DNES ~ str. 06 ~ Názory	
		KAREL STEIGERWALD	
Poslanci nejsou lidé zvláštního svěcení	?
	28.4.2006	Mladá fronta DNES ~ str. 06 ~ Názory	
		KAREL STEIGERWALD	
Komunisty nebijte, i když komunismus je bití	?
	27.4.2006	Mladá fronta DNES ~ str. 06 ~ Názory	
		KAREL STEIGERWALD	
Vytahovat na premiéra články z mládí je nestydaté	?
	26.4.2006	Mladá fronta DNES ~ str. 08 ~ Z domova	
		KAREL STEIGERWALD	
O protiválečném hrdinovi, vychytralci, vyžírkovi	?
	25.4.2006	Mladá fronta DNES ~ str. 06 ~ Názory	
		KAREL STEIGERWALD	
Je volič hluchý, slepý a hloupý pták?	?
	24.4.2006	Mladá fronta DNES ~ str. 06 ~ Názory	
		KAREL STEIGERWALD	
Česká škola je stále učiliště závislého myšlení	?
	22.4.2006	Mladá fronta DNES ~ str. 06 ~ Názory	
		KAREL STEIGERWALD	
Chceš být bohat za vlády ČSSD? Buď advokátem	?
	21.4.2006	Mladá fronta DNES ~ str. 06 ~ Názory	
		KAREL STEIGERWALD	
Oranžová? Půl strany nazeleno, půl zas narudo	?
	19.4.2006	Mladá fronta DNES ~ str. 06 ~ Názory	
		KAREL STEIGERWALD	
Až bude jednou platit spravedlnost v Česku	?
	15.4.2006	Mladá fronta DNES ~ str. 06 ~ Názory	
		KAREL STEIGERWALD	
Politici to mají mít spočítané přesně	?
	14.4.2006	Mladá fronta DNES ~ str. 06 ~ Názory	
		KAREL STEIGERWALD	
Paroubek propouští komunisty ze služeb	?
	11.4.2006	Mladá fronta DNES ~ str. 06 ~ Názory	
		KAREL STEIGERWALD	
Stát, nebo taxi, vše před rok 1989	?
	8.4.2006	Mladá fronta DNES ~ str. 06 ~ Názory	
		KAREL STEIGERWALD	
Povodeň! A kdo ji zavinil?	?
	7.4.2006	Mladá fronta DNES ~ str. 07 ~ Názory	
		KAREL STEIGERWALD	
Být oni jako my, místo Holandska je dávno moře	?
	5.4.2006	Mladá fronta DNES ~ str. 08 ~ Názory	
		KAREL STEIGERWALD	
Poučení pro politické strany: dezinfikujte se včas	?
	31.3.2006	Mladá fronta DNES ~ str. 06 ~ Názory	
		KAREL STEIGERWALD	
Ivan Olbracht je víc než celý komunismus	?
	29.3.2006	Mladá fronta DNES ~ str. 06 ~ Názory	
		KAREL STEIGERWALD	
Vstoupil Bůh do ČSSD?	?
	28.3.2006	Mladá fronta DNES ~ str. 07 ~ Názory	
		KAREL STEIGERWALD	
Házeti po sobě teletníky je snadné	?
	28.3.2006	Mladá fronta DNES ~ str. 06 ~ Názory	
		KAREL STEIGERWALD	
Názorná volební kampaň: Zemák plný šibalů	?
	25.3.2006	Mladá fronta DNES ~ str. 06 ~ Názory	
		KAREL STEIGERWALD	
Řekni, kde ty hroby jsou	?
	24.3.2006	Mladá fronta DNES ~ str. 06 ~ Názory	
		KAREL STEIGERWALD	
Politické chlívky veřejnoprávních médií	?
	23.3.2006	Mladá fronta DNES ~ str. 06 ~ Názory	
		KAREL STEIGERWALD	
Dobře, že činže poroste	?
	15.3.2006	Mladá fronta DNES ~ str. 06 ~ Názory	
		KAREL STEIGERWALD	
Dvoupatrový autobus může být lehce předstižen	?
	14.3.2006	Mladá fronta DNES ~ str. 06 ~ Názory	
		KAREL STEIGERWALD	
Soudce Bouček: Je to všechno jedna verbež	?
	10.3.2006	Mladá fronta DNES ~ str. 06 ~ Názory	
		KAREL STEIGERWALD	
Buldozerovy činy v krizi a krize jejich pachatelů	?
	9.3.2006	Mladá fronta DNES ~ str. 06 ~ Názory	
		KAREL STEIGERWALD	
Vážený pane ministře!	?
	7.3.2006	Mladá fronta DNES ~ str. 07 ~ Názory	
		KAREL STEIGERWALD	
Dvě party komunistů tenkrát i dnes	?
	6.3.2006	Mladá fronta DNES ~ str. 06 ~ Názory	
		KAREL STEIGERWALD	
Stát obchod s odpadem léta nevidí, trpí, toleruje	?
	3.3.2006	Mladá fronta DNES ~ str. 06 ~ Názory	
		KAREL STEIGERWALD	
Nejslabší, máte Jandáka	?
	1.3.2006	Mladá fronta DNES ~ str. 08 ~ Názory	
		KAREL STEIGERWALD	
Vyvadil, nebo Němec?	?
	25.2.2006	Mladá fronta DNES ~ str. 08 ~ Názory	
		KAREL STEIGERWALD	
Kdo vládne, nevládne. Vládne, kdo má kýbl	?
	23.2.2006	Mladá fronta DNES ~ str. 06 ~ Názory	
		KAREL STEIGERWALD	
Siamští sourozenci: politika, úřady a zločin	?
	22.2.2006	Mladá fronta DNES ~ str. 06 ~ Názory	
		KAREL STEIGERWALD	
Ideální politik: hulvát	?
	21.2.2006	Mladá fronta DNES ~ str. 06 ~ Názory	
		KAREL STEIGERWALD	
Na boháče je třeba skočit pořádně. K ničemu nejsou	?
	14.2.2006	Mladá fronta DNES ~ str. 06 ~ Názory	
		KAREL STEIGERWALD	
Ministr vnitra připomíná advokáta zločinu	?
	13.2.2006	Mladá fronta DNES ~ str. 06 ~ Názory	
		KAREL STEIGERWALD	
Nekonečný příběh poutavého dramatu Porno	?
	10.2.2006	Mladá fronta DNES ~ str. 06 ~ Názory	
		KAREL STEIGERWALD	
Už i Národní bezpečnostní	?
	7.2.2006	Mladá fronta DNES ~ str. 06 ~ Názory	
		KAREL STEIGERWALD	
Mrazy, na něž nestačí ani Paroub, Topolán, Kalous	?
	6.2.2006	Mladá fronta DNES ~ str. 08 ~ Názory	
		KAREL STEIGERWALD	
Svérázná civilizace lidovládců	?
	3.2.2006	Mladá fronta DNES ~ str. 06 ~ Názory	
		KAREL STEIGERWALD	
Katedrály hrubosti	?
	3.2.2006	Mladá fronta DNES ~ str. 07 ~ Názory	
		KAREL STEIGERWALD	
Paroubkovy slogany, voličovy úvahy	?
	31.1.2006	Mladá fronta DNES ~ str. 08 ~ Názory	
		KAREL STEIGERWALD	
Z pamětí staré igelitky	?
	25.1.2006	Mladá fronta DNES ~ str. 08 ~ Názory	
		KAREL STEIGERWALD	
Chcete být vlakem?	?
	25.1.2006	Mladá fronta DNES ~ str. 08 ~ Názory	
		KAREL STEIGERWALD	
Nevěřte nikomu, chytili už i Šišu	?
	24.1.2006	Mladá fronta DNES ~ str. 06 ~ Názory	
		KAREL STEIGERWALD	
Sanují, kontaminují	?
	21.1.2006	Mladá fronta DNES ~ str. 07 ~ Názory	
		KAREL STEIGERWALD	
Sedm piv od ČSSD bytovou krizi neřeší	?
	20.1.2006	Mladá fronta DNES ~ str. 06 ~ Názory	
		KAREL STEIGERWALD	
Etické kodexy - bláboly pro prostomyslné	?
	18.1.2006	Mladá fronta DNES ~ str. 06 ~ Názory	
		KAREL STEIGERWALD	
Havel radí	?
	18.1.2006	Mladá fronta DNES ~ str. 07 ~ Názory	
		KAREL STEIGERWALD	
Vládne snad ODS?	?
	17.1.2006	Mladá fronta DNES ~ str. 06 ~ Názory	
		KAREL STEIGERWALD	
Informace a obvinění	?
	16.1.2006	Mladá fronta DNES ~ str. 07 ~ Názory	
		Karel Steigerwald, ZDENĚK KOŘISTKA	
ČT v zatepleném kurníku	?
	14.1.2006	Mladá fronta DNES ~ str. 06 ~ Názory	
		KAREL STEIGERWALD	
Zlý paragraf: Paroubek je na tom hůř než Penc	?
	13.1.2006	Mladá fronta DNES ~ str. 07 ~ Názory	
		KAREL STEIGERWALD	
Poslední krok Ing. Krause: odejít	?
	11.1.2006	Mladá fronta DNES ~ str. 06 ~ Názory	
		KAREL STEIGERWALD	
Mladý a starý život	?
	10.1.2006	Mladá fronta DNES ~ str. 06 ~ Názory	
		KAREL STEIGERWALD	
Ghanské potíže poslance Krause	?
	9.1.2006	Mladá fronta DNES ~ str. 06 ~ Názory	
		KAREL STEIGERWALD	
Hejtman a mimina	?
	5.1.2006	Mladá fronta DNES ~ str. 06 ~ Názory	
		KAREL STEIGERWALD	
Tajné záznamy	?
	4.1.2006	Mladá fronta DNES ~ str. 06 ~ Názory	
		KAREL STEIGERWALD	
Premiér proti korupci a zločinu	?
	3.1.2006	Mladá fronta DNES ~ str. 06 ~ Názory	
		KAREL STEIGERWALD	
 Plné znění zpráv
Grossovy cenné papíry
31.12.2007    Mladá fronta DNES    str. 11    Názory
    Karel Steigerwald        
Přední český politik a investor Stanislav Gross si prožil minulý rok peklo - byl napaden za to, že dobře obchoduje s akciemi a že si pilným nakoupením a prodejem akcií vydělal skoro sto milionů. Útoky tisku byly nespravedlivé. Příští rok plánuje Stanislav obchody v rozsahu asi dvou miliard - totiž koupí za sto milionů cenné papíry a za dvě miliardy je prodá. Zájemce, který je ochoten přijít o dvě miliardy, se už teď hlásí. Co asi udělá štvavý tisk včetně toho nenávistného Steigerwalda? Je jedno, co udělá. Gross je už prostě takový a nemůže s tím hnout. Má talent, cit mu říká kup, koupí - a už je bohatý. Cit řekne prodej - a je ještě bohatší. Tak to prostě se Standou chodí. Má dar, který měl v houslích Stradivari, ve fyzice Einstein, v běhu Zátopek, v mordech Al Capone. Standa Gross má talent v cenných papírech.
Nedávno zvedl na chodníku bezcenný papír od párku s hořčicí a už byl ten papír cenný. Standovo konto zarachtalo, Standa papír od hořčice prodal zámožným kupcům, konto zarachtalo znovu. Expředseda vlády a ČSSD k tomu říká: Zapamatujte si Standovu poučku. Investujte do cenných papírů. Žádný papír není bezcenný v rukou dovedného investora. Papíry sbírejte všechny, evidujte, dávejte do sejfu, a pokud nemají cenu hned, počkejte si. Časem je ze sejfu vytáhnete a můžete je prodat za velké peníze. Nejcennější jsou papíry na Paroubka, Topolánka, Klause a kardinála Vlka.

O autorovi| Karel Steigerwald komentátor MF DNES
Foto popis| O autorovi| Karel Steigerwald komentátor MF DNES
Foto popis|

Dva osamělí pánové v Lánech
28.12.2007    Mladá fronta DNES    str. 12    Názory
    Karel Steigerwald        
Haiku 

Diář Karla Steigerwalda 

Žádné příhodné haiku o samotě a politice se nenabízí. A přitom - nic není osamělejší než politik. I letošní novoroční oběd pana prezidenta s panem předsedou vlády v Lánech bude takový - obědvat budou sami. Dámy zůstanou doma. Tak to chce etiketa. Pan premiér je od paní premiérové odloučen a přítelkyni ke dvoru přivést nesmí. Oběd bude tak nudný, jak je nudné vše, co se děje bez žen. Oba páni to jen tak narychlo zhltnou, a pokud nedojde na barevné kořaličky, půjdou. Co také bez inspirující síly dam? 
	Z případu je patrné, jak etiketa ničí lidem život. Proč má paní Klausová sedět na Nový rok sama doma? A premiérovi sedí doma hned dvě dámy, přitom na oběd mohli jít všichni tři. Proč ta etiketa vlastně je? Co provedl Topolánek či jeho přítelkyně, že spolu nesmějí do venkovského zámečku? Totéž co miliony občanů, kteří smějí kamkoliv, teď už i bez hranic. 
	Hraběnka Chotková, žena následníka trůnu, ke dvoru nesměla vůbec. 
Nesměla ani do habsburské hrobky - tam je jen cedulka, kde odstrčená hraběnka leží. Byla to hraběnka málo urozená, Habsburky to ponižovalo. Dnes už víme, že urození jsou všichni lidé zhruba stejně. Hraběnka by navíc dala dvoru Habsburků větší lesk a závažnost než psychedelická, věčně zasněná a zcela neužitečná císařovna Sisi, strádající nesmyslným, zato totálním sešněrováním lidskosti u dvora. 
	Vždycky se mělo za to, že ten, kdo lidem panuje, je zvláštní, výsadní, svatý, nejchytřejší či nejbělejší. Etiketa dvorů byla vždy jen systémem obtíží, které tu výjimečnost měly dokázat. Budiž, svatost lze dokázat i tak, že se panovník vznáší, aby se hlíny nedotýkal, nebo je, jak říkal Stalin, člověkem zvláštního avantgardního ražení: je nejpokrokovějším ze všech. Ale jak to udělat s prezidenty a premiéry? Svatí nejsou, ani avantgardní. Nehodí se, aby se vznášeli ve svatém ovzduší či nám sekali hlavy. Jsou to úředníci státu. Neříká se jim Výsosti, nýbrž Dobrý den. Slouží nám, drží zákony, zvolili je lidi, příště zas budou volby, lidi je zvolí, nebo ne. 
Nic víc to už neznamená, i když to, co to znamená, je hodně. Možná je největším objevem lidstva, velkým jak teorie relativity, že vládce není Boží syn, nýbrž obyčejný pán, který vyhrál volbu a který ji jednou zas prohraje. Masaryk krásně říkal: Já pán, ty pán. Dnes by musel dodat: Já paní, ty paní. 
	Proč tedy ta etiketa? Milenku dnes například skoro každý pán má. Kdekdo se rozvedl. Ženy mají milence a také se rozvádějí. Někdo jich má i víc. Už i faráři vznášejí v tomto směru nároky. A proč má trpět premiér, milenka sedí opuštěná, naštvaná, proč má trpět prezident, jehož žena totéž - sama doma - jen kvůli tomu, co zbylo v Evropě po urozených svatých pánech? 
	Je naším zvykem skoro žádné předpisy nedodržovat - prý je svoboda, třeba i na žhavá kamna zadkem sednout - ačkoliv je to zakázáno nebo se to nedělá. A v tom nedodržování všeho nesmí najednou přítelkyně do Lán, ačkoliv jde o předpis ze všech nejmalichernější, navíc z dob, kdy se veličenstva vznášela na zlatém oblaku, zatímco dnes jen jezdí autem do práce a na hlavě už nenosí chochol. 
	Je ale etiketa, která má větší křídla, než si dokázali Habsburci pomyslet. 
I zde měl Masaryk přesný názor. Je to pěkný člověk, říkal o lidech, kteří tu neviditelnou etiketu měli. Nač dál slova, víme všichni, co se myslí. Kdyby každý či každá, kdo jsou něčí milenec či milenka, nesměli s někým jiným na oběd, v Čechách by se neobědvalo. 
	Tak si vlídně a se soucitem vzpomeňme na Nový rok na ty dva osamělé pány v Lánech. Oběti etikety. Ano, etiketa je blbost nenová, doplatila na ni už stará Chotková. 

Foto popis| Foto popis|

Dialog. Švejnar a lidé dědy Mráze
21.12.2007    Mladá fronta DNES    str. 08    Názory
    Karl Steigerwald        
Haiku 

Je haiku, v Čechách často nesmírně aktuální, že Máňa chodila s fízly a že ji za to lízli a sejmuli. 
Padá a nepadá sníh, je skoro pořád tma, v které svítí přiblblé řetězy barev, nejrůznější světelné obludnosti, k někomu se chystá Ježíšek s dárky, k někomu děda Mráz, že by mu něco sebral a odvezl to na Sibiř. I na hranicích mají Vánoce. Ruší hranice, vyrovnávají se s minulostí. A v tomto pro lidi i hranice svatém čase jel jsem vlakem přes hranici. Hraničář podezíravě prohlížel lidi s chutí, jako by právě nekončil. Až prý budu psát poslední haiku, také si dám záležet, říkají v redakci. 
	Četl jsem ve vlaku knihu s názvem Dialog. Kdo to neví, jde o estébácké spisy na občana a spisovatele Pavla Kohouta, pořizované v průběhu desítek let zločinci, kteří se nazývali estébáci. Z knihy dýchala krutost, mazanost, olezlost těch estébáků, pololidských bytostí. Nahoře člověk, od pasu dolů fízl - s takovými chodila Máňa. 
Naproti v kupé seděl muž, četl rakouské noviny. Titulek: Hranice protržena, občané se ozbrojují. Od protržené hranice nemusíme si slibovat desítky let nic velkého - co v lidech je, trvá v nich dál. Ani estébáctví nevymizelo, přestěhovalo se z tajnosti na veřejnost - kdejaký člověk je hrubý, krutý, svině mazaná, antisemita, nafoukaná nula, bezohledné nic - ani nemusí být důstojník fízlů, je všude. Velkou předností estébáctví bylo, že tyto typy u sebe soustředilo a k sobě je nutně stáhlo - jejich lidská odpudivost byla tajná, dnes se s ní každý odpudivec chlubí. Ale zas škodí míň, nemá k té své povaze úřad. 
	Hranice prý vyrovnávají minulost, od elektrických drátů a střelby ke zmizení hranic. Ale my jsme se ještě nevyrovnali vůbec s ničím. 
Kniha o osudech spisovatele Kohouta v rukou StB je plná trestných činů, které ti estébáci sepisovali, orazítkovali, podepsali a pak prováděli, a nikdo je dnes nesoudí. Výmluva, že se nic nezjistilo a nedokázalo, neplatí. Kniha Dialog je důkazů plná - podepsaných, s razítky. 
Udělat to, co oni, nějaký občan, dávno je zavřen - proč mají estébáci pardon, nikdy nepochopím. Asi že hnus, když je úřední, je tím úřadem nějak ratifikován. Ale omyl. Úřední hnus je hnusný dvojnásobně. Dělals to v rámci svého služebního zařazení, nikoliv jako obyčejný parchant -tím hůř pro tebe, ty úřední ničemo. 
	Ale tiše padá sníh - někde. Jinde už se oteplilo, nepadá nic, leda statistiky. Představuji si ty občany za protrženou hranicí - jak se ozbrojují před hordami, asi husitů. Však je to teprve šest set let, co husité ve jménu pravdy boží plundrovali Evropu. Tak teď, co tyto řádky čtete, hledí Evropa do černé tmy na východě, za prolomenou hranici, drží v rukou zbraň a čeká, kdo se přiřítí. Zas nějaká pravda? 
	Nu kdo asi? Pestrá zvířátka: Máňa s fízly, děda Mráz, Ježíšek a spoluobčané, kteří se živí měděnými okapy domů. Měděných okapů je Evropa plna, v Evropě jsou nejedlé. Problém naší pokomunistické divokosti záleží v tom, že nepoznáme zločin - jíst okapy se nesmí. A kniha plná zločinů živých lidí je důvodem k potrestání, ne k omluvě. Pan náhlý kandidát Švejnar zapojí komunisty, ty lidi dědy Mráze, do politiky. Jsou mu přijatelní. Proč tedy utíkal na Západ, proč nedělal kariéru doma, s komunisty? Mohl se vyšvihnout už dávno. Vypadá teď nešikovně - jako ta Máňa, co ji lízli. 
	S minulostí se nevyrovnáváme. Nic nebude odčiněno, na všechno napadá posměšný sníh. Máňu nikdo nikdy nesejmul. Haiku lže. 
Mělo by znít: Chodila s fízly, ty bobře, a měla se dobře. Veselé Vánoce všem, všem, všem. 

O autorovi| Diář Karla Steigerwalda
Foto popis| O autorovi| Diář Karla Steigerwalda
Foto popis|

Prezident Zničehonic si nohu zláme
14.12.2007    Mladá fronta DNES    str. 08    Názory
    Karel Steigerwald        
Haiku
Diář Karla Steigerwalda

Jedno slavné haiku K. H. Borovského říká, že Vašek nemá chodit s pány na led, že páni sklouznou a sedláci si nohy zlámou. Přesto je sedláků pořád dost, rádi se k pánům točí a často jim to zlomí nejen nohu, ale i duši.
	Profesor Švejnar koná porady s politiky, sestavuje tým a do konce týdne (tohoto či jiného) se rozhodne, zda přijme kandidaturu na prezidenta. Před pěti lety, při volbě prezidenta republiky, jsme měli Vašků mnoho. Vynořovali se jeden za druhým, totiž páni je vytahovali na světlo boží, byli to kandidáti podivní, nelogičtí. Bezvýznamní i významní, jedno měli společné: naprostou nepravděpodobnost, že by prezidentem být mohli. Při hledání kandidátů lidé přece jen myslí, že prezidentský úřad má být vyvrcholením politické kariéry, má být stvrzením té kariéry, jakousi korunou životního díla, kandidátovy služby veřejnosti. Prezidenti Zničehonic, spadlí z nebe, kteří se ve veřejném životě nikdy před svou kandidaturou neangažovali, působí poněkud náměsíčně. Proč je vybírají? Češi milují vědce, profesory, doktory a milují nepolitické politiky, kteří jsou prý nějak lepší a kvalitnější než političtí politici. Z těchto kruhů se také většina náhlých kandidátů na prezidenta rodí. Zrod kandidáta je zajímavý jev.
	Nejprve se objeví politická strana nebo skupina stran, které si netroufnou kandidovat osobnost ze svých řad. Politologové by řekli, že strany takové osobnosti nemají. Je to divné - za patnáct dvacet let svobody nevyrostly v partajích osobnosti s širší než jen partajní úctou? Nu, nevyrostly. Už to by mělo být pro partaje podnětem k hlubším a smutným úvahám. A protože takového kandidáta nemají, hledají postavy nepolitické, lidi původně slušné, uvážlivé, konající léta svá ctihodná povolání. Musí to být zdrcující šok - žijete si a najednou přijde politický svůdník a řekne vám: Sakra, chlape, nechcete bejt prezident? Nu, nechcete, máte rozum. Řeknete to i tisku. Ale už za den se začínáte pozorovat - vlastně proč ne? Ve středu vám volají: Lidovci jsou prej taky pro; a vy na sobě začínáte pozorovat typické prezidentské vlastnosti. Do týdne jste v tom až po uši, začínáte konat konzultace, vyjadřujete se v tisku, máte porady s experty a do měsíce začnete sestavovat tým. A už se vám sama od sebe vynořují slibná témata, která lidu nabídnete: zlepšení škol a mládeže, čisto v nemocnicích, víc české poezie a hezčí oblohu na jaře.
	Za měsíc se od vás politik svůdník odvrátí, protože našel lepšího profesora nebo odskočili lidovci, protože se mezitím dohodli s někým jiným na někom jiném. Vám řeknou: Nenašel jste dostatečnou shodu v našem táboře. A vy máte tu K. H. Borovského zlámanou nohu, sádru na duši, procházíte vystřízlivěním a cítíte se hloupě. Nu, neměl jste na led s pány chodit. Váš tým se sám od sebe rozprchne a vnuci budou říkat: Děda byl kdysi málem prezidentem.
	Prezidenty, pro které byl úřad hlavy státu vyvrcholením a důsledkem dlouhé politické kariéry, měli jsme jen čtyři. TGM, Beneše, Havla a Klause. Jejich volby si byly podobné: ztrapňování vylákaných nepolitických nešťastníků, pitoreskních typů, kteří pod tlakem „národ to potřebuje“ vlezli na politické jeviště, blikli tam, kroužili kol té silné osoby a spadli dolů.
	Prezidentem Zničehonic se stal Hácha a Svoboda. Oba se dočkali zavržení i od těch, kdo je do úřadu vtlačili. Ještě nikdy proti sobě ve volbě prezidenta nestály dvě podobně silné, lidsky mocné a politicky věrohodné postavy.
	Naše prezidentské volby připomínají spíš korunovaci. I před korunovací se konaly porady stavů a z Vídně psali bratranci, že i oni by chtěli kus koruny.

Foto popis| Foto popis|

... olympijské hry nemají smysl. Nejen v Česku
13.12.2007    Mladá fronta DNES    str. 12    Názory
    Karel Steigerwald        
Někteří Češi z hlavního města se zajímají o olympijské hry. Rádi by je v budoucnu uspořádali v Praze a okolí, přičemž okolím je v malé zemi celý stát. Venkovani na ně hledí s podezřením, že si zase ta Praha chce něco uškubnout pro sebe - což je normální česká podebranost, hnací síla všeho zlého. 
	Nabízí se úvaha. Proč chce olympijské hry pořádat země, která si neví rady se svým správním aparátem, která pár kilometrů dálnic chaoticky staví celá desetiletí, která má zanedbané všechno, co olympionici potřebují, která má líné, obhroublé a chaotické státní úřednictvo, která místo přesné organizace složitých dějů plodí chuchvalce protichůdných a nesrozumitelných pravidel. Olympiáda je organizačně i finančně složitý podnik, který je očividně nad síly zdejšího zmatku i zdejší peněženky. 
	Ale důležitější než tyto technické a finanční problémy je sám smysl her. A nejen v Česku. Už dlouhá léta je to poměrně nejasné. Olympijské hry jsou propletencem zpozdilé nacionální pýchy a většinou ztrátových kšeftů, které platí voliči. Jasno o olympijských hrách měli jen Hitler a Brežněv - udělali ze sportu propagační humbuk svým hnusným režimům. Ale i slušné státy mají sklon si myslet, že hry znamenají nějaký reklamní přínos - známost země a úcta k ní se zvětší, přijedou cizinci, bude zisk i sláva. 
	Hloupá idea, že stát, kde někdo vyskočí nejvýš či nejrychleji běží, je stát dobrý, je idea věčná - vzpomeňte na bastardní NDR: co tam bylo olympijských mistrů a stát vyhlížel stejně odporně jako tehdejší ČSSR, kde bylo mistrů málo! Idea, že olympiáda dává zemi geniální svit, je dobrá jedině pro ty blbečky, kteří po vítězství (jiných lidí) opilí poskakují po ulici a demolují auta, protože jsou Češi, hop, hop, hop... 
	Když někdo chce cvičit, soutěžit, plavat, házet kladivem, ať to dělá. Je to zábava jako každá jiná. Když má i diváky, kteří rádi platí za to, že vidí jiné skákat nahoru, tím lépe. 
Když tuto lidskou (celkem nesmyslnou, ale někdy i veselou) zábavu zapřahují státy do svých kočárů, je to komické. Dal branku ve prospěch státu, běžel státní rychlostí - to jsou absurdní věty, ale platí. Češi porazili Filipínce - a přitom mezi Čechy je hejno sportovců z jiných zemí, Filipínský tým je také samý cizinec. 
	Olympijské hry vznikly v dobách, kdy se lidé zabíjeli ručně, a museli proto být silní, hbití a rychlí. Pro tehdejší armády to bylo důležité, a proto se sportu věnovala i státní ideologie. Dnes se lidé zabíjejí pomocí strojů a mrštní musí být hlavně duševně, aby včas spustili ty stroje, které druhé lidi zabíjí. Sport je dnes dosti nečistá věc - v lidech probouzí ne hrdost a čest, nýbrž pohrdání a vztek. Kolem sportovišť se shlukují individua, odjinud většinou už vytlačená. Organizovat jim k tomu olympiádu je podivné. Je spousta velkých témat - důležitějších pro život víc než běh, vrh a hod - těm by se naše úřady měly věnovat se vší silou. Tříštit síly nad pochybným tématem olympijských her je škoda. Voliči potřebují čistší zemi, fungující a laskavé úřednictvo, bezpečí a vládu zákona, terén pro rozkvět ducha, pokud se dnes ještě na něco takového věří. 
	Když už olympiádu v Praze, tak matematickou, fyzikální a básníků. Tam se tříbí duch. Tělesná cvičení nechme soukromníkům, ať to platí, když chtějí. Soudný stát sport k ničemu nepotřebuje a neměl by si ho všímat. 

O autorovi| Karel Steigerwald, komentátor MF DNES
Foto autor| FOTO: 2x MAFA
Foto popis| PROTI. Bojovat za stát na hřišti je hloupost.O autorovi| Karel Steigerwald, komentátor MF DNES
Foto autor| FOTO: 2x MAFA
Foto popis| PROTI. Bojovat za stát na hřišti je hloupost.

Problém má stát, nikoliv Štětina
12.12.2007    Mladá fronta DNES    str. 09    Názory
    Karel Steigerwald        
Všechny noviny píší, že senátor Štětina má problém. 
Problém ale má především BIS a přilehlé orgány činné v právnosti našeho státu. 
	Senátor už dlouho velmi závažně kritizuje ty výše uvedené orgány. 
Jeho obvinění jsou velmi vážná, ale vypadá to, jako by je říkal na poušti. Štětinova východiska jsou srozumitelná: mnohaleté trýznění Kurda Uzunoglua, mnohaleté trýznění dobrodruha Hučína, a kdo to zavinil. 
Oba jmenovaní jsou dnes výrokem úřadů nevinní, ale jejich mnohaletým trýzněním, které neprováděla nějaká pomatená banda, nýbrž český stát, se nezabývá nikdo. Nanejvýš se nějaké naivní duše radují, že spravedlnost vyšla před orgány konečně najevo. Pokud by vždy, když vyjde spravedlnost před orgány najevo, měla tomu předcházet deseti- a víceletá kalvárie obětí, nežili bychom v právním státě, ale v pekle, kde se dá přežít jen proto, že krutost je občas slepá. 
	Senátor podpořil svá obvinění tajnými dokumenty, které pocházejí z BIS. Má proto problém: vrhly se na něj úřady, že porušuje zákon, a jak je možné, že dokumenty má. Vrhnout se však měly na BIS. Jak to, že ta dokumenty naopak nemá a proč, a jak porušila zákon dokumenty hlídat. Ale hlavně se měly už dávno vrhnout na Štětinovy argumenty a prozkoumat je s náležitostí úměrnou vážnosti těch obvinění. Jsou pravdivá, věcná, je Štětina bludař, nebo odvážný kritik? Vždyť slovo senátora - to není výkřik nějakého hejhuly, to už něco je. A ještě dál -jak to bylo s tím Hučínem, s tím Uzunogluem, jak je to s naší spravedlností atd. atd... Sto let se na toto téma dá něco sbírat! Místo aktivity tímto směrem slyšíme, že Štětina má problém. Štětina má především odvahu. Chtějí ho žalovat, on k soudu chce - dostane konečně vážnou tribunu pro své informace. 
	Úřednímu tajemství se u nás špatně rozumí, totiž úřady mu špatně rozumějí - tajemství není clona, která brání občanům vidět, co, proč a jak úřady dělají. Ale úřady ta svá často nepochopitelná tajemství jako clonu používají - teď se pokusí na to téma utancovat Štětinu. Otázka tajných materiálů je přeci jasná: priorita není, jak je senátor získal, nýbrž jak o ně přišla BIS, proslulá mizernou pověstí i tak. Prioritou dokonce nejsou ty tajné materiály, nýbrž ta Štětinova obvinění: vměšovala se ČSSD a tajná služba do vyšetřování Hučína, potažmo, kdo a proč držel Uzunoglua tolik let ve vězení - a porušil tím zákon, nebo neporušil? 
	Podobný případ jsme zažili nejednou. Naposledy Kubiceho zpráva - obsahovala (krom nejapností a nesmyslů typu Paroubkovy zvrhlosti) velmi závažná tvrzení. Ale humbuk nebyl kolem pravdivosti či nepravdivosti těch tvrzení, nýbrž kolem toho, kdo a proč tu zprávu dal veřejnosti. Dodnes nevíme nic. Každý si může vybrat podle nátury, Kubice lhal, nebo mluvil pravdu - a to je pro právní stát zničující stav. 
Tyto moresy se u nás pěstují masově už mnoho let - za poklidného přihlížení všech orgánů, všeho lidu. 
	Tajné spisy nikdo pochopitelně získávat nemá, takový člověk je vyzvědač. Ale ani to se nikdy nevyšetřilo - kdo a jak je dává, odkud je jiní berou. Možná i to je součástí právního bahniska, které Uzunogluovi a Hučínovi (například) vyneslo mnohaletou trýzeň, trýznitelům beztrestnost a Štětinovi možná i vězení za to, že o tom bahnisku mluví. 
	Jaroslav Hašek dnešní poměry dobře znal. Píše, že dostal voják v Budějovicích na ulici od důstojníka facku. Stěžoval si, věc se vyšetřila a bylo rozhodnuto: protože jste měl platnou vycházku, nebudete potrestán. To je šalamounské, stejně jako rozsudek dnešního soudu. Štětina v příznivém případě také nebude potrestán, odpustí se mu. Problém však má to bahnisko - stát. Ten zasluhuje potrestat, ne senátor. 

O autorovi| Karel Steigerwald, komentátor MF DNES
Foto autor| FOTO: MAFA - LUDĚK PEŘINA
Foto popis| OBVINĚNÝ A OCHRÁNCE. Štětinu šikanují, protože má spisy o případu Hučín.O autorovi| Karel Steigerwald, komentátor MF DNES
Foto autor| FOTO: MAFA - LUDĚK PEŘINA
Foto popis| OBVINĚNÝ A OCHRÁNCE. Štětinu šikanují, protože má spisy o případu Hučín.

Spravedlnost u nás: cucky a chlupy jedinců
8.12.2007    Mladá fronta DNES    str. 12    Názory
    KAREL STEIGERWALD        
Debata o právním šlendriánu a svévoli úřadů, kterou nikdo nevede, dostala směšný podnět. Exekutor obstavil armádě mnohamiliardový majetek kvůli tomu, že armáda nezaplatila pět tisíc soudních výloh. Pro armádu z toho povstávají milionové škody, nemůže s majetkem nakládat. Je to jako by soud řekl: chlapec nepozdravil, usekněte mu hlavu. 
	Případ je bohužel mnohem nesmyslnější. Energetická firma omylem žalovala armádu, a když omyl zjistila, žalobu stáhla. Přesto má armáda zaplatit pět tisíc na soudních výlohách. Její odvolání k soudu soud ztratil. Obstavení běží, škody narůstají, všichni se diví a všechno je v pořádku. 
Nám občanům to může být jedno - to se dva státní podniky, soud a vojsko, do sebe zakously. Ale jedno nám to být nemůže, ty podniky jsou naše, my je platíme, naše je vzniklá škoda. 
	Škodou nemyslím jen naše peníze - vznikla nová škoda na duši. Nesmyslnost případu je patrná. Pověst orgánů činných v oboru spravedlnosti dostala další mordu kocourkovského typu. Morda běží už tři měsíce. Kdo ji rozplete, neví se. Až se rozplete, vznikne nová ztráta z naší kapsy - náhrady poškozené armádě. Pomyšlení, že do této absurdní mlýnice spadne místo armády slabý jedinec, děsí. Co z něj zbude? 
Jen cucky a chlupy.

Vransupů hejna kroužící se pasou
7.12.2007    Mladá fronta DNES    str. 08    Názory
    Karla Steigerwalda        
Diář 

Haiku 

Tak znělo jedno populární haiku dvacátého století. 
Hemžilo se psanci, vransupy, v jícnu tam dunělo temně právo, hřměl naposled výbuch, planula poslední bitva a od minulosti se záhadně spělo zpátky. 
	Toto haiku nevzniklo pro srandu králíkům. Znamenalo v dějinách Evropy mnoho utrpení. Kdo sledoval tento týden hlasování o nedůvěře vládě, musel si na ně nutně vzpomenout. Paroubek, Jandák, Rath, Sobotka, jak krásné ztělesnění temného dunění, pochodu naposled, práva v jícnu. Za časů první republiky tomu komunisti říkali - dělat kravál v parlamentu. Účel měl trojí: propagační (všude se to psalo), výchovný (učili se bouřit) a ideový (temně právo duní v jícnu). O opoziční koncepty tam nešlo - šlo o rozmetání státu, zničení všeho, připojení k Rusům, kteří to řídili. 
	Výtečným představitelem této destrukce byl komunistický gauner Václav Kopecký. Totální lhář, demagog, skvělý řečník, politický bonviván a mistr do nebe volajících sprosťáren. Pro většinu poslanců zdroj zábavy a posměchu - což se později ukázalo být velkou chybou. Tato hnusná bytost se po válce stala jedním z hrstky komunistických vrahounů kroužících kolem Gottwalda. Vransupové a dunění práva v jícnu se stali politickou realitou na čtyřicet let. Paroubkovo vedení ČSSD si osvojuje podobnou politickou kulturu. Hlasování o nedůvěře vládě (každý věděl, jak dopadne) plnilo stejný účel: propagace, výcvik buřiče a odmítnutí toho, čemu se nalevo nesprávně říká kapitalismus. ČSSD zaútočila na voliče komunistů nejjednodušší metodou: proměnou v komunisty. 
	Kopecký míval všelijaké bizarní výroky. O dějinách: My komunisti jsme nikdy nesouhlasili, když nám F. X. Šalda vychvaloval baroko. O pohřbu prezidenta Beneše: Někteří lidé provokativně projevovali žal. O revoluci: Utneme buržoázii žílu u samýho pytlíka! Když měl pro potřeby strany určit nejlepší básníky, vyjmenoval jich přes dvě stovky. Byl to hochštapler všelijak popletených názorů, nesmírného sebevědomí, vzteklé nenávisti k oponentům a ponížené vlezlosti k Rusům, kterých se bál. Když Stalin vybral na popravu z vedoucích komunistů Rudolfa Slánského, Kopecký se přihnal ke Gottwaldovi: Klémo, nelítáš v tom ani ty, ani já, lítá v tom Rudla! 
	Představoval tu nejhorší třaskavou směs: hulvátství čtvrtvzdělance, mazanost šizuňka a hrubost neomalence. Tato směs je u nás dost oblíbená, nachází podporu v hostincích i u vzdělanců - koneckonců každý z nás pár molekul té směsi taky má. Komunisti těmito typy lidí vycpali celého Marxe i s Leninem. Proto v Čechách tolik uspěli a proto mají úspěch i dnes. Proto šel český komunistický experiment snad nejdál - krom Kambodže - ze všech zemí, které postihl. Proto byl tak krutý, tak neomalený a primitivní. Proto byl tak namyšlený - svou duchovní ubohost neviděl nikdy. 
Když dali pověsit Slánského, po třicet let kamaráda, servali se o povlečení po něm. Slánský visel, vraždící pohrobci zalezli do peřin po něm a mysleli, že jsou zítřka lidský rod. 
	Je smutným údělem politiků získávat hlasy voličů. Jsou voliči, to málokdo řekne nahlas, nad nimiž zůstává rozum stát. Jejich hlasy, jak se často diví Ludvík Vaculík, platí. Jsou voliči, kterým hulvátství vransupů imponuje. Kterým imponují drzí suveréni. Kterým se líbí, že někdo do toho kopne, vykřikne a poručí všem: Tudy! 
	Jsou politici, kteří to vědí. Vědí, jakou roli mají hrát. Podstatní jsou jejich voliči - ta druhá, ponořená civilizace, ta je rodí. Když je takových voličů dost, jdou do čela ustřelovači u samýho pytlíka. 
	Příští haiku bude veselé, o Vánocích, třeba o tom, jak Ježíšek už zas přinesl dědu Mráze... 

Foto popis| Foto popis|

Držme Čunka - program strany, která upadá
5.12.2007    Mladá fronta DNES    str. 10    Názory
    KAREL STEIGERWALD        
Událost dne

Čunek je bezúhonný, rozhodlo státní zastupitelství, nic neprovedl, žádné nejasnosti nemá.
Může se vrátit do vlády, soudí lidovci. Chovají se, jako by politická kariéra vznikala rozhodnutím státního zástupce či policie. Ale ona vzniká rozhodnutím voličů. Lidovci se rozhodli riskovat. Nedbají, jak voliči ocení Čunkovu věrohodnost.
	Čunek byl problém orgánů činných v trestním řízení.
Už není. Problém politický je to nadále. Politika je povolání háklivé. Věrohodnost se v něm měří všelijak - patří k politikově výbavě svou věrohodnost kormidlovat. V tomto směru jsou čeští politici odvážní kaskadéři - do hlubin už jich padlo dost, přesto se následníci nechtějí poučit.
Předseda Čunek se vrací do vlády jako nenahraditelný, zato s obrovskou zátěží - pro sebe i svou stranu. Lidovci obtížně hledají témata, která by voliče zajímala. Prožívají nebezpečné období - a nemají lepší nápad než nabídnout téma dosti kluzké: Držme Čunka. Má Čunek, kterého vzhůru vystřelila krize ve vedení strany a problematická lokální činnost, cenu zlata? Vyplatí se riskovat s ním pád obliby? Není mezi lidovci postava z hlediska všelijakých půjček a nejasných milionů méně problematická?
	Strany, které padají dolů, bývají pozoruhodně slepé. Není jasné, zda pád způsobuje slepotu, nebo naopak slepota pád. Heslo „Držme Čunka“ vyjadřuje obé: slepotu i pád. A ještě něco: Čunek byl očištěn orgány, které by samy potřebovaly očistit.

Bohatý může být dnes i chudý zloděj
4.12.2007    Mladá fronta DNES    str. 08    Názory
    KAREL STEIGERWALD        
Obyčejný chudý člověk, jeden z nás, ukradl v sobotu půl miliardy korun. Je to velký úspěch naší mladé demokracie. Doposud tak velké sumy kradli jen velcí páni, boháči, lidé z vysokých kruhů. Dnes jsou miliardy konečně dostupné i nám, obyčejným malým lidem, kteří jsme byli zatím odkázaní jen na měděný plech, konzervy ve špajzu nebo litinovou mříž nad kanálem. 
	Sen ČSSD o rovnosti lidí se naplňuje. Bohatým dnes může být i chudý zloděj. Půl miliardy korun také zlepší rovnost před zákonem - za ty peníze se už dá zaplatit nejen dobrý soudce, ale i dobrý advokát. Oba pak mohou za ty prachy dát zavřít třeba Bublana i s Langerem, což by se chudému zloději nezdařilo. Obyčejný člověk je zatím na útěku. Zbytečně. Nic mu neudělají, ukradl toho moc. Kdyby ho chytili, stejně by jim utekl. Utekl je silné slovo, odešel by jen tak pryč od policie. Ukrást půl miliardy, to už není zločin, to je dovednost. A náš hrdina to dokázal. Je touto dobou už na Bahamách. 
	Podle policejního popisu vypadá jako my všichni - i to je nadějné. Má černé až hnědé vlasy, spíš kratší, ale vlastně i dlouhé, má vous, ale policie bystře píše, že může být i oholen. Jako my. Neklesejme my chudí na mysli. Jde to, ne že ne. Nějaké miliardy všude leží...

Šrejber nevinný – mohou orgáni trýznit kohokoli?
1.12.2007    Mladá fronta DNES    str. 10    Názory
    KAREL STEIGERWALD        
Žalobci zastavili stíhání slavného Milana Šrejbra. Před devíti lety dostal pět let vězení za tunelování fondů, dnes je nevinný. Člověk se musí ptát: až se otočí vláda, vsadí ho zas do želez?
	Co si z toho má člověk vybrat?
Už první žaloby na Šrejbra zněly laikovi spíš trapně – ale to mohl být omyl laika. Dnes je tedy jasno. Orgány činné v oboru spravedlnosti konaly devět let.
Šrejbra daly do vězení, pustily, soudily, vynesly trest pěti let vězení, zrušily ho, znovu tenistu stíhaly od začátku a zastavily to stíhání. Je to Kocourkov? Orgány řeknou, že devět let hledaly spravedlnost. Měly by nám to přesně vypsat na papírek – co opravdu tu dobu dělaly, odkdy dokdy, kdo z nich a proč. Kolik let spisy ležely či putovaly od orgána k orgánovi, kolik let putovaly zpět, kolik let spaly, kdo a jak dlouho a co vlastně vyšetřoval, co, kdy a jak se soudilo a proč to trvalo devět let, ohromný kus života.
	Kdo to dnes, krom Šrejbra, odskáče? Je v právním státě možné strádat devět let – včetně vězení – v případu skoro jasném i laikovi? Jaký závěr z toho orgáni dnes udělají? Jak nás chtějí přesvědčit, že příště už nelapí a nebudou trýznit skoro kohokoli? Rozebere nadorgán Šrejbrův případ pro opravné a pěstební zásahy do orgánů? Nebo dál platí: orgáni jsou bozi, a vy, lidi, mlčte?

Kdo hlídá hlídače, kdo je soudce nad soudci?
28.11.2007    Mladá fronta DNES    str. 08    Názory
    Karel Steigerwald        
Reformu potřebuje kde co, snad i počasí. Kdo reformu nechce, jsou všichni ti, kdo ji potřebují. Kdo mají být reformováni. Soudci v přední řadě.
Soudnictví je nezávislé na politice, na státní moci, neřkuli na boháčích či jiných vlivných ptácích. Komandovat soudce nesmí nikdo. Na otázku, kdo tedy bude soudit soudce, existuje jediná odpověď – soudci. Za posledních pět let se do kárného řízení před soudce dostalo 150 soudců. Kdo zná stav, chod a výkon českého soudnictví, tomu to číslo připadá přiměřené – možná by čekal i vyšší. Odvolán z funkce byl však jen jeden soudce – dosti trapná figura. Nejčerstvější případ: soudce se ocitl před kárným senátem kvůli průtahům ve zhruba 500 exekučních spisech. To laika náležitě poděsí – půl tisíce spisů! Senát zjistil, že jich bylo jen 430 a že se soudce už polepšil. Snížili mu plat o čtvrtinu na půl roku.
Laik si řekne, to se stát nám u soukromé firmy, letíme.
	Nezávislost soudců je dobrá pro svobodu a demokracii. Pro konkurenci, pracovní výkon, produktivitu, kvalitu, postih lenochů, flákačů a darebáků je zhoubná. České soudnictví je možná hodně nezávislé a svobodné, což je pro svobodu a právní bezpečí občanů blahodárné, ale je také hodně nevýkonné a nekvalitní, což svobodu a právní bezpečí občanů ohrožuje. Reputace soudů je malá, nikdo jim moc nevěří a nikdo nevěří, že jej soudy ochrání a dají mu spravedlivý rozsudek. Neřkuli, když už rozsudek dají, že bude také platit. V tomto prostředí se pohybují nedůtkliví soudci, bigotně střežící to nejvzácnější, co mají, nezávislost soudů. Kdo čeká na soudní konání celá léta, tomu je nezávislost málo platná. Koho se týká pět set exekučních spisů s průtahy dole v šuplíku, toho soudní nezávislost nepotěší. Kdo se soudí o výchovu dětí až do jejich dospělosti, taktéž. A tak dále.
	Chystaná reforma ministra Pospíšila chce na otázku, kdo bude soudit soudce, odpovědět lépe – takže se dočkala soudcovského pobouření a kritiky. Jde v ní, jak jinak, o porušení soudcovské nezávislosti. V čem? Že by v kárných senátech měli sedět laici neboli právníci z univerzit a advokáti. Že laiky by navrhovali nejen advokáti a děkani, ale také senátoři a poslanci. Že senát bude mít k dispozici mnohem přísnější tresty.
	Zkoumejte, co je v tomto prachobyčejné krytí vlastního pohodlí a zájmů a co je ochrana nezávislosti. Soudci vidí to druhé – naše věci si musíme řešit mezi sebou, říkají, jako by se souzení netýkalo všech lidí a jako by ty jejich věci (pomalost, nízká kvalita, zbytečné prodlevy) někdy nějak horlivě sami řešili. Od poměrů, kdy soudce nebyl ničím, jen přičinlivou onucí režimu, dostali jsme se na druhý okraj světa – soudce je vším a je nejen nezávislý, ale i nedotknutelný, jak nějaký svatý, včetně soudcovských onucí, které nějak šikovně z režimu do režimu přeplachtily. Prezident soudcovské unie říká, že tak velká přísnost ministrovy reformy není třeba. Neříká ovšem, co třeba je, aby se odstranila mizerná pověst soudů. Kdyby už dávno, v těch skoro dvaceti letech, soudcovská samospráva tu mizerii soudů sama odstranila, možná by dnes nikdo reformu, ani mírnou, ani přísnou, nepotřeboval.
	S nezávislostí máme potíže skoro všude. Je to vlajková loď moderní doby. Nezávislý chce být každý, i ten nejzávislejší. Co je ale nezávislost, co je svévole, kdo bude hlídat nezávislého hlídače, neví nikdo. Když se nezávislost neopírá o nějaké přirozené pozadí, které každému jasně říká, co se nedělá, co se dělá, co je slušné, co nikoliv, mění se nezávislost často ve svévoli nebo v šlendrián a mizerii, která se za nezávislostí skrývá. A v tom vězí mizerie naší české nezávislosti. Je to nezávislost na mizerii závislá.

***

České soudnictví je možná hodně nezávislé a svobodné, což je pro svobodu a právní bezpečí občanů blahodárné, ale je také hodně nevýkonné a nekvalitní, což svobodu a právní bezpečí občanů ohrožuje.

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Řeč jinotajů: Podřízl jsem inženýrku jako podsvinče
27.11.2007    Mladá fronta DNES    str. 08    Názory
    KAREL STEIGERWALD        
Tajemník předsedů vlád pánů Špidly a Grosse pan Doležel je zvyklý mluvit v jinotajích. U poněkud koženého soudu s tím má potíže, my mu však musíme tleskat. Chtějí ho zavřít za to, že vyžadoval úplatky. Ale pan Doležel se umí pěkně bránit. O úplatky nešlo, nýbrž právě o jinotaje, uvedl u soudu. Stupeň důležitosti našeho jednání se v jeho kódované řeči řekne: Až bude ležet pět na stole v českých. Snad to soud pochopí. 
	Podřízl jsem ji jako podsvinče například v jinotajné řeči znamená: Vážená paní inženýrko, jsem šťasten, že vás vidím. Nějací prchlivci by v tom hned viděli přiznání k vraždě. Jinotaj Co je to za smrkáče s těma igelitkama narvanejma milionama ve skutečnosti neznamená z korupce šílícího zpustlíka, nýbrž prosté: Hleďme, právě přichází pan předseda vlády, doktor ten a ten. Jinotaje jsou užitečné, usnadňují komunikaci. Vy řeknete Nakopu ti ksicht, ty bakelitová opice, a my slyšíme domluvené: Jak se vede, milý příteli. Jen ty soudy kdyby se do toho nepletly. Ani řízné Vyrabovali jsme to do mrtě neznačí nic zlého, nýbrž jen prosté: V zájmu ochrany cizího majetku bylo portfolio agregátních komodit B 4 překvalifikovano na vzdálenější trhy. Doležel chtěl vejvar v českejch. Může ho čekat pálka v tvrdejch. To také znamená něco jiného. Co? Pan Doležel nám to jistě časem přeloží.

Rusko letí na křídlech snů a je to strašný let
24.11.2007    Mladá fronta DNES    str. 10    Názory
    KAREL STEIGERWALD        
Diskutérem s nejlepšími argumenty v ruské předvolební televizi je Putin a jeho parta – tak podle průzkumů rozhodl ruský lid. Potíž je, že Putin a jeho parta v těch televizních pořadech vůbec nevystupovali. Kdo se chce seznámit s půvaby Ruska, má zde příležitost. Rusko sní, létá, žije fantaziemi. Už od dob Gogola a Mrtvých duší se v Rusku odehrává to, co jinde nikdy. V Rusku mrtví carové dál vládnou, uprostřed Ruska leží v mauzoleu perverzní vycpaný člověk, vrah lidí, jejichž potomci se mu koří. Rusko básní, bloudí v mhách, miluje samo sebe ve své fantazmagoričnosti. Lenin rozumí řeči ptáků, Stalin žije dodnes, viděli ho běžet za polárním kruhem. Putin je nejlepší v televizi, kde není. Tak krásné je Rusko. 
	Evropští lidé Rusko milují právě proto. Rusko se vznáší, letí na křídlech, Evropa ne. Milovat Rusko je krásné, jiná věc je mít ho doma. Mít svět, kde sny jsou víc než den, kde nejvíc obdivujete člověka, který tu není, nepřišel, ale je už z dálky váš pán. Být v Rusku je strašné. Slastné je z dálky říkat: Rusko krásně letí. 
Největší ruská báseň zní: všude je dobře, kde nejsme. Evropané Rusko milují, jako by milovali vlastní hrob. 
	Americký radar v Česku má hluboký smysl: abychom nebyli Rusko. Rusko je látka pro krásné písemnictví a hrůza pro život.

Skromní tesiloví muži z paneláků
23.11.2007    Mladá fronta DNES    str. 08    Názory
    Karel Steigerwald        
Haiku

Jedno starobylé české haiku říká, že drzé čelo je lepší než poplužní dvůr. Co je poplužní dvůr, ví dnes málokdo, drzé čelo zná každý.
	Paroubek jede rychle, Topolánek letí jinam, ministr Němec pukal rozežraností, Gross urval miliony, Vlček levný byt, Bém levný nájem, Zaorálek vrtulník. A tak dále a tak dále. Jsou nevinní: jeden spal, druhý měl poradu, třetí je zničehonic dobrý investor, čtvrtý má hodného kamaráda, pátý měl ministerské právo protelefonovat statisíce.
	Jsou to samí inteligentní páni, drží na ideál služby veřejnosti, prosazují v náš prospěch samé správné věci (každý jiné). Proč to výše popsané vlastně dělají? Nemohou jet pomaleji, letět nejdřív domů, mít levnější byt, nelézt do vrtulníku a nervat si miliony do chřtánu? Vždyť škodí svým ideálům, otravují lidi, stín padá i na jejich partaje, na celou tu kormutlivou českou politiku. Všechny jejich přešlapy, přehmaty, přeskoky, ta mazaná a vychytralá hrabivost, či jen hrabivůstka – stojí jim za to? Neleť, brzdi, nelez někam, nemusíš nic vysvětlovat. Je těžké toto pochopit? Je těžké pochopit, že lidem vrtají hlavou miliony v nějakém premiérském sdružení, že jim vrtá hlavou nápadně levný nájem, či naopak nápadně drahý byt či náhlé desetimilionové zisky mladého nenažrance? Copak se politik, na partaji nezáleží, nedokáže takových ostud, malérů, podezření vystříhat? Miluje je bůh, že je ranil slepotou?
	Vědí dobře: co uchvátíš, je pak už tvé. Ostuda pomine, zapomene se, lidé mají jiné starosti než probírat tvoje akcie. Nakonec – jsem pán, proč bych nepřistál, lyže nelyže, kde chci? Jsem pán, šup do vrtulníku. Venco, napal to dvoustovkou. No páni, bohužel, to právě nejsou.
Jsou to všichni bystří muži z paneláků, mají za sebou tesilové mládí v komůrkách tři krát dva a půl, okno na protější panelák. A ta komůrka jim tvarovala duši. Dole hnusná škodovka, kterou si po nedělích uvnitř vyštětečkovali, aby nezrezavěla hned. Do Bulharska s konzervami, stan, spacák, fuj tajbl. Kdo z toho vyčníval, po tom šli... Buďto uprchl za hranice našich dnů, nebo se skrčil, nebo mu dali. Tato probírka české populace probíhala od září 1938 do pádu komunismu. Celé generace, jedna za druhou. Nejlépe odolala generace z paneláků. Čeští předáci, učenci i básníci, to vše pocházelo skoro pokaždé z nějaké chaloupky – což je původ zdravý, ale nesmí to být pořád tak. V Čechách to tak pořád je. Nic nóbl.
	Kdo má ve svobodných zemích vládnout? Ten, kdo dobře vládl i sobě, kdo má jistotu a sebevědomí, kdo má vrozenou slušnost, je velkorysý, sám od sebe nenašprtaně vzdělaný, člověk, který se v salonu pohybuje s jistotou leoparda, na dílenském dvoře s přirozeností předáka, jenž má pýchu zabraňující šacovat cizí kabáty.
	Spisovatel Vančura si v brilantní satiře Konec starých časů všiml, že v první republice šli dopředu prazvláštní lidoví křupani. A hned si hráli na šlechtu s koňmi. První republika ale také vyvinula rodiny – elitní, silné, samozřejmě vůdcovské. Jenže, kde jsou dnes? Vybité Němci a komunisty, vyhnané ze země, uvolnily zas prostor křupanům. Být křupan je někdy dobré – křupan je energie a bezpředsudečný pohyb dopředu, jenže co s tím, když křupani jsou skoro všichni?
	Politika je v Čechách druh hospodářské činnosti: někdo krade, jiný je jen mazaný, třetímu říkají velká kapsa. Všichni oslepli, chodí jak zvláštní člověk, shrabují k sobě výsady, nevkusnosti, nabubřelost, nadutost pánů. Letím, jedu, hrabu.
	Vraž do politiky holý zadek, za pár let jsi milionář na těle i duchu. Politik má už teď v Praze tři domy, až je koupí, budou jeho, říká jiné haiku.

O autorovi| Diář Karla Steigerwalda
Foto popis| O autorovi| Diář Karla Steigerwalda
Foto popis|

Byl jsem tam dřív než obyčejný lidi
20.11.2007    Mladá fronta DNES    str. 10    Názory
    Karel Steigerwald        
Paroubek jel o něco rychleji, než myslí, a že myslí dost rychle. Obé, rychlost vozu i myšlenky, má Paroubek umístěné za hranicí povoleného.
Z myšlenek i rychlosti vozu Paroubka usvědčují novináři, kteří dosud nebyli u tiskové poroty. Tiskové poroty se Paroubkovi nepodařilo včas zřídit. Teď to má. Obtížný hmyz ho sleduje, fotografuje, měří – a dává to do novin. Takto si svobodu slova nelze představovat – zejména proto, že zde je svoboda slova v rozporu s Paroubkovou svobodou rychlosti. Státník frčící krajinou je pro společnost důležitější než nějaký novinářský šmoula.
	Paroubek poslal do redakce MFD zprávu SMS: Nemají důkazy, zažalujeme je.
Vtip? Omyl?
Členové jeho družiny se mezitím sami přiznali. Jeden lže, druhý ne, tak se politika dělat nedá. Paroubek dělá odjakživa politiku silovou, drtí svět pěstí, bohužel má na rukou všelijaké okovy zákonů, ohledů, zábran – tu a tam na ně musí brát ohled. Když normální auto s politikem porušuje dopravní předpisy, demokratický politik to hodí na řidiče. Ten je za to placen, řídí, je odpovědný – demokratický politik spal, četl, přemýšlel, piloval koncepce, cestu nesledoval. Tak to chodí u demokratů. Panský kočí je placen i za to, že takové lapálie bere na sebe.
	U Paroubků má problém jiný rozměr. Z jedné strany Paroubek vyhrožuje soudy, zapírá, v hněvu si plete adresáty SMS zpráv, sní o náhlých porotních soudech na ty šmoky, včetně možná i autora tohoto posměšného pamfletu o jeho rychlosti. A říká: Nic nebylo, všichni lžete. Na straně druhé jeho pravdomluvná kamarila se zupáckým tónem: A co má bejt! Šli jste nám po krku, tak jsme ujeli dvoustovkou.
	Je to kombinace nadutého zapírání s otevřenou nadutostí. Nic jsme neprovedli, vy darebáci, a pokud ano, nic se, vy darebáci, nestalo. V podstatě jsou to hranice paroubkovské rychlé silové politiky. Expremiér má velké štěstí, že mu poměry nedovolují tu politiku plně rozvinout. Bariéry demokracie ji drží v hranici směšnosti, trapnosti, v bezpečí před hranicí totalitářské zvůle drsného funkcionáře, kam by Paroubka jeho násilnické a hrubé pojetí politiky mohlo snadno postrčit. Demokratické pořádky i ve své slabší podobě, jak je zatím známe u nás doma, působí blahodárně i na postavy, které o to vůbec nestojí.
	Nelze však přehlédnout, že chováním na silnici představuje Paroubkova parta český průměr – riskantní jízda, pohrdání dopravními značkami i pravidly. Frajerství, agrese za volantem je česká norma. V jistém smyslu populistický politik je vždy v čele lidových nálad – Paroubek musí jet, jak jede, jinak si jeho lid řekne, co je to za bábovku, za nekňubu, že jede devadesát, že nekašle na předpisy? A nekňubu lid nevolí.
	Riskantní a nezákonná jízda Paroubkova svatebního vozu je v naprostém souladu s jeho politikou. Rychlost, hrubost, síla, frajerství, vychloubání a zapírání a tvrdý tah na cíl – byl jsem tam o hodinu dřív než obyčejný lidi – má stejnou cenu jako Paroubkovo vychloubání – kdo má takové příjmy jako já, pánové? Kdo jede rychleji?
	Na konci takové silové jízdy bývá často havárie – nikdo ji Paroubkovi nepřeje, protože je to též člověk – ale smutné české statistiky jsou neúprosné. Zvyk, že auto je nebezpečí, že auto není terén prestiže a vynucování práva či výsad, nýbrž riskantní dopravní prostředek, a že život má větší cenu než ušetřená půlhodinka – to je zvyk, který Paroubek zakořeněn v mozku nemá.
	Vpředu je síla, hrubost, frajerství – vlastnosti politických prvorozenců. A politický prvorozenec je jako první zuby, musí ven.

***

Chováním na silnici představuje Paroubkova parta český průměr – riskantní jízda, pohrdání dopravními značkami i pravidly. Frajerství, agrese za volantem je česká norma.

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Člověk je člověku pohraničníkem
16.11.2007    Mladá fronta DNES    str. 14    Názory
    Karel Steigerwald        
Haiku 

Existuje člověk, který napsal haiku o hranicích: Tady to fičí jako v zahraničí. Chtěl vyjádřit, že v zahraničí, od nějž ho dělila železná ostnatá, drátěná a střílející elektrifikovaná opona, je živo. Byl to antikomunistický jinotaj: tam to fičí, tady ne. Hranice mezi státy mizí a haiku ztratilo svůj satirický význam. 
Je Schengen, do Rakouska můžete i křovím přes les. Pro Čechy a Rakušany to má vyšší význam: konečně tam, kde už jsme byli. 
	Ale hranice jsou nejskvělejším vyjádřením lidské podstaty. Člověk je člověku pohraničníkem odjakživa. Vznikají hranice nové. Už po vás nestřílejí, ale dají vám botičku. Vznikají hranice všelijakých regulovaných parkovacích území, která jsou jako ve středověku velmi malá, místní, jsou to lokální pašaliky, maličká hrabství, kde cizinec je chudák a místní župan vševládcem. Jste z Dejvic, dostanete botičku na Žižkově. A naopak. V každém pašaliku smí parkovat jen poddaní toho pašaliku. Všechny pašaliky se brání cizincům z ostatních pašaliků. Cizinci jsou nepřátelé, vetřelci, plní ulice, bouchají dvířky od aut. Pašaliky se obklopují odtahovými četami, botičkami, vysokými pokutami. Regulované parkování plní základní poslání hranic: lidé mají sedět doma a nemají zbytečně courat po světě – po Dejvicích, Letné, Smíchovu, po Žižkově. Půjde to dál, protože to vyhovuje mentalitě lidí: Moravani přeplňují jižní Čechy – botičku na ně! Češi oplátkou nesmějí parkovat na Moravě, která je sice také česká, ale moravsky. Němci nesmějí parkovat v Rakousku, Italové na Kypru. Každý ať si parkuje doma, ve své čtvrti, ve své zemi, na svém kontinentu. 
Jen Angličani budou parkovat všude, protože Angličan není nikde cizinec, je všude Angličan, cizinci jsou všude ti ostatní. 
	Hranice jsou proto, aby se neroznášely zvyky cizinců mezi místní lidi, případně aby místní nezdrhali za lepším. Ostnatý drát se zprofanoval, zatímco botička a zákaz parkování zní moderně a prospěšně: omezujeme auta, neboť by nás pohltila. Ale autům je to jedno – parkovací hranice omezují lidi, ne auta. Celé to bizarní komandování parkujících je založeno na scestné, léta neblaze používané ideji: když vzniká problém, není třeba ho řešit, stačí ho zakázat. Brzy nás čekají eurobotičky. Vždy je lepší dát botičku a zakázat cizince než stavět parkoviště. 
	Hranice, ať už ostnatá nebo s botičkou, problém neřeší, nýbrž vytváří problém větší: omezuje lidi v pohybu, nasazuje jim na kolo a hubu botičku. Lid ale není blbý, problém se ponoří do podzemí, do ilegality, do černé ekonomiky, do sféry protekcí, výsad a úplatků. Vzniknou parkovací doložky, vydávané na základě žádosti a doporučení komise, stanoví se sazba poplatků za dočasné parkování pro různé druhy občanů – ženy, sportovce, děti, Romy s maturitou a bez maturity, psy, ekology a profesory vysokých škol. 
Vznikne černý trh: prodej povolenek, úplatek za vydání pravé i falešné povolenky, všelijaká zdravotní doporučení pro beznohé, lidi s nohama i lidi bez hlavy či bez mozku. Ti poslední budou trh s černými povolenkami držet pevně v rukou. 
	Z hlediska mezinárodního je věc ještě nebezpečnější: Německo kvůli parkovacím botičkám zas obsadí Rakousko. V Holandsku vznikne hnutí Parkujeme pod mořem, Rusové dokážou, že rozsáhlá parkoviště kolem severního pólu patří od dob akademika Timirjazeva Svazu nezávislých sovětských zemí. 
	Pozor na dějiny. Když něco zlého mizí, něco zlého se hned jinde vynořuje. Vytlačte Nuseláky z Letné! 
Lidé z Brna nesmějí parkovat na Smíchově. Kde jsou hranice, musí být válka. Kde je válka, tam je i haiku: Říkejme si do úmoru, světová válka o parkování je na obzoru. 

Foto popis| Foto popis|

Postkomunistický státní mrav: nevracejte ukradené
14.11.2007    Mladá fronta DNES    str. 08    Názory
    KAREL STEIGERWALD        
Po letité tahanici vrátil český soud dědicům sbírku obrazů z majetku státu. Jak český stát k obrazům přišel? Lupem. První lupič: nacistické Německo. Český stát byl až druhý lupič. Zkonfiskoval obrazy v roce 1951 jako nacistický majetek zabavený Židům.
K tomu musel mít komunistický režim hodně silný žaludek.
	Režim je pryč, silný žaludek trvá. Pro ředitele galerie v Ostravě je navrácení tohoto lupu rodině vlastníka „obrovská, nevyčíslitelná ztráta, díla jsou národními poklady“. Pro nacisty to byla jistě ztráta ještě větší, nakradli toho víc. Ředitel lituje, že stát vrací, co ukradl – dokonce tak nechutně, že se přiživil na krádeži nacistické. Za takový „národní poklad“ by měl národ pěkně poděkovat. Anebo: do bytu kněze Jana Šimsy kdysi vtrhli estébáci. Při jejich řádění vznikla potyčka, která knězi vynesla navíc trest za trestný čin napadení estébáka. Kněz se dodnes nedočkal ospravedlnění a estébáci trestu za to, že mu lezli do bytu. I dnešní Nejvyšší soud soudí, že tehdejší trest byl objektivní. Ministerstvo spravedlnosti zase, že šlo jen o přestupek. Jaký trest, jaký přestupek? Šlo snad o estébáky, zločinnou bandu mimo zákon, ne? Ne. Podle zákona stát kradl, podle zákona dnes lituje, že musí něco z lupu vrátit. Podle zákona šel kněz sedět, když ho bili estébáci. Tak vypadá krajina po komunismu.

Krást musíte ve velkém. V malém je to riskantní
13.11.2007    Mladá fronta DNES    str. 08    Názory
    KAREL STEIGERWALD        
Sekretářka v obci Žulová vybírala od občanů poplatky za odpad, ale část si nechávala. Uloupila si tak víc než padesát tisíc korun, což může být pro chudé děvče ohromný majetek, pro jiného zase pakatel. Dělala to krátce, pár měsíců, rychle ji přistihli, usvědčili, škodu zaplatila, dostala z fleku výpověď, už je obviněna, půjde k soudu, a než tohle dočtete, bude už i rozsudek. Taková rychlost, bdělost a věcnost se u orgánů jen tak nevidí. 
	Žena si počínala hloupě. Přitom možností, jak přijít bezpečně k penězům, je dost. Spíše než pracně oškubávat občany v malém měla si slečna koupit za pár tisíc od státu pole, které se vzápětí stane stavební parcelou v ceně milionů, nebo mohla od dobrých lidí levně koupit za vypůjčené peníze akcie, které se pak prodají draze, mohla také rovnou říci nějakému strýci či bratranci, aby jí pár milionů dal, když je doma má. Mohla také sáhnout pod postel, jestli tam neleží krabice s třiceti miliony po spořivém tátovi. Nebo třeba mohla mrknout na stůl, neleží-li tam pět v českých. Mohla si založit občanské sdružení, to otevřeš okno, miliony létají dovnitř, ani nevíš odkud. To všechno – či další dobré nápady – mladá žena neudělala. Šidila lidi v drobném, a to se nevyplácí. V zemi české odjakživa platí poučka – ve velkém, chlapci, v malém nikdy. 
	Ať už jsi drobný šizuňk, tříprsťák, zlodějíček prádla po půdách, lupič kanálových mříží, trest tě stihne. Ukradni všechny mříže od kanálů v celé zemi, trestu se pro věčné okolky nedočkáš. Ještě že trestají alespoň ty drobné rybky. Představte si, že i jim by to procházelo.

Blbci – banda odporná, ale co s nimi dál?
12.11.2007    Mladá fronta DNES    str. 10    Názory
    Karel Steigerwald        
Policie je buďto zmlátí, nebo ne. Některé dají do vězení. Jiní uprchnou. Veřejnost policii pochválí za ostrý zásah, nebo zkritizuje za nekompetentnost. 
Někdo řekne: je to policejní násilí. Jiní budou žádat tvrdší zásah. 
	Je to asi jedno, extremismus levice i pravice tu bude dál, rvačky na ulicích také, sympatie budou jednou u těch levicových vyzáblíků, příště u pravicových nařvanců. Lidí, které pouliční boje vzrušují, bude pořád dost a bude i hodně idealistů, kteří chtějí dát do plynu buďto Židy, nebo kapitalismus. Idealismus je nepochybně porucha duše, zlomenina, kterou si každý opatří jinak, ale která všechny sjednocuje v řad, v boj, v prapor a heslo. Není hnusnější pohled než pohled na ječící zfanatizovanou pochodující mládež, ať už hlásá pád světového kapitálu, globálu nebo Židovstva. Prapůvod poruchy je vždy stejný: znám pravdu a změním svět. Fuj. 
	Je jich pár, jsou to blbci, nemají žádný význam a vliv, ale proč nás tolik rozrušují? Pamětníci vědí, že jich mohou náhle být miliony. To je jisté nebezpečí – holínka, prapor, kukla, zpěv a pěst, to často a snadno zaujme. Ale nejvíc člověka znepokojí otázka: Je to vůbec možné? Jak to, že po desítkách milionů vyvražděných nacisty a po desítkách milionů vyvražděných komunisty je toto stále znovu a ještě možné? Nejvíc o tom řekl v sobotu spisovatel Arnošt Lustig. Přál těm pochodujícím blbcům čtvrt hodiny v Osvětimi. Možná by jim takové poučení osvítilo jejich nepříliš složité mozky. Možná by je zarazilo, že jsou oni, obyčejní Slovani, z hlediska nacistické vědy podlidi, předurčeni ne k dozoru v Osvětimi, nýbrž k smrti tamtéž. Možná by je, synky z živnostenských, selských a podnikatelských kruhů, napadlo, že budou jako třída zlikvidováni, rozkulačeni, převychováni či zabiti. 
	Lustig má pravdu, blbci vůbec nevědí, o čem mluví, co vlastně chtějí. Líbí se jim jejich jednota, pochod, svornost, síla v ulici. O mučení, utrpení, vraždění nevědí nic. Nikdo jim to také neříká. Zůstávají ve své samolibé blbosti, nic nevědí o táborech, o milionech lebek, kterými je území komunismu a nacismu vystlané. Nemají lidský zážitek z utrpení. Křišťálová noc – přinesla o ní vůbec nějaká televizní stanice pořádný program? Informaci hlubokou, lidskou? Ale nemusíme ani tak daleko do dějin – kdo dnes ví o nelidskosti a krutosti komunismu? 
Proč si platíme „veřejnou“ Českou televizi, když tuto službu neudělá? Proč nám o tom lže nejméně čtvrtina parlamentu, našich volených zástupců? 
	Až se blbec zleva či zprava dozví, k čemu jeho blbost vždy zákonitě vedla, polepší se? Ne. Socializace vesnice či vyhlazení Židů je vědecká, teoretická nauka, žactvo jí může uvěřit. Jenže pak – v praxi – vezou Židy do plynu a na dvoře před statkem bijí děti kulaků. Zhroutí se pod touto lidskou emocí, pod tlakem této praktické krutosti, kterou každý vidí na vlastní oči, celá ta teorie? Ne, nezhroutí. Upevní se. Žádného komunistu ani nacistu krutost praxe nepostrašila tak, aby ideály opustil. 
	Děti komunistů a nacistů – říkají si buďto národní mládež, nebo leninská antifa – pochodují ulicemi a zneklidňují nás svou naprostou iracionalitou. Jsou to světýlka příštího utrpení lidí. 
	Ale co s nimi? Copak je můžeme vybít, když jsou tak krutě nepoučitelní? Lustigu, vezmi je do koncentráku, oni se tam budou pošklebovat. 
	Co je hlavní záhadou jedenadvacátého století? Divíme se, že po tom všem, po té strašlivé zkušenosti, je ta hrůza zase zde. Je úkolem jedenadvacátého století pro tuto záhadu najít vysvětlení. 

***

Neonacisté a anarchisté vůbec nevědí, o čem mluví, co vlastně chtějí. Líbí se jim jejich jednota, pochod, svornost, síla v ulici. Zůstávají ve své samolibé blbosti, nic nevědí o táborech, o milionech lebek, kterými je území komunismu a nacismu vystlané. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Z listí vyleze nepoznaný hnus
9.11.2007    Mladá fronta DNES    str. 08    Názory
    Karel Steigerwald        
Haiku

Diář Karla Steigerwalda

Padá listí, je podzim. Hodí se haiku: Na podzim, když padá listí, vylejzají komunisti. Tak si v rytmu kytary zpívával drzý lid v hospodách, když chtěl komunisty naštvat.
	Haiku je to pravdivé. Komunisti zas vylejzají. Bude volba prezidenta, jdou nahoru. Mají státnické tváře, říkají různé názory, zda ten či onen kandidát, proč ano, proč ne. Jejich hlasy jsou potřeba. Je to směšné, protože po volbě prezidenta půjdou zas dolů. Někomu hlasy dají, nedostanou za to zas nic. Jsou to truchliví hrdinové okamžiku. Jediný, kdo by jim něco dal, je Ing.
Paroubek, který by šel podle vlastního vyjádření do koalice i s čertem.
	Čert je ovšem ještě zlatý – ten nechystá kvalitativní změnu jako komunista Dolejš. Čert také nemá pozitivní vztah k vrahům Stalinovi či Gottwaldovi. Čert také neslaví výročí komunistické revoluce v nešťastném Rusku. Čert nechystal atomovou válku proti imperialistům a nepočítal s vítězstvím komunistů za cenu vyhlazení Čechů. Být čertem je přesto zakázané, být komunistou ne. Vláda Paroubka s čertem je nepravděpodobná, vláda s komunisty možná.
	Zakázat komunisty by nebylo špatné – svobodu teoreticky ohrožují, nechutný je i pohled, jak všelijaké to vraždění a loupení vychvalují, zastírají a omlouvají. Češi je ale nezakážou nikdy, museli by zakázat sebe – komunismus u nás trvá a s léty se bude krok za krokem proměňovat v nějaký jiný hnus – nacionalistická nenávist vlastenců je jen staronová fangle.
	Že existují komunisti, je problém hlavně estetický. Kdo se na ty tváře bazilišků má pořád dívat? Skutečný problém je, že trvá dál všechno, co vymysleli – jejich právní pořádek, jejich cit pro spravedlnost, jejich vkus umělecký, jejich názory filozofické nejen o pravdě a poznané nutnosti. Lidé, kteří odmítali sloužit v komunistické armádě, či z ní zběhli, mají dodnes potíže s rehabilitací – zběh je prý zběh. Zběh z komunistické armády je však hrdina, měl by dostat alespoň odznak, protože se statečně odmítl podílet. Podobnými dračími vajíčky z komunismu je zem prolezlá – debata o placení škol i doktorů se například vede, jako by na jedné straně byly školy i zdraví zadarmo a na druhé za peníze. To zadarmo je komunistická lež. Za peníze byly školy i zdraví vždycky, debata má být o tom, jak a kdo a kolik za ně platí. Komunistické „stát ti dává“ vězí v lidech dodnes. Ale stát také bere. Otázka je, kolik bere, co za to dá a komu a co sám zbytečně promrhá.
	Zastřelit komunisty ozbrojeného člověka ve válce proti komunistům se má dodnes za vraždu. Když komunista zastřelí neozbrojeného člověka, je to třídní spravedlnost dodnes. Většina lidí, které komunisti zavraždili, se komunismu ani násilím nebránila. Z toho vznikla morálka, že násilná obrana proti komunistům nebo dokonce útok na komunisty je nemorální.
	Běží v tom smyslu zajímavá debata: má se demokracie bránit proti extremistům násilím, nebo jen řečmi? Týká se to nejen komunistů, ale také neonacistů všeho druhu.
České žvanění se rádo utápí v teoriích o svobodě, o právu každého na všechno, případně o neškodnosti nesvobody, nebo o tom, že si za své extremisty můžeme sami, asi jako Američani za teroristický útok na N. Y. Také se rádi noříme do právních i jazykových kliček, hádanek, obezliček. Celé to mudrování má jediný smysl: zastřít, že to u nás se svobodou a její obranou je tuze chatrné. Ale komunisty už brzy odnese čert, který je o chlup lepší a k vládnutí vhodnější než oni.
	Přijde nový čas. Bude zas padat listí a místo komunistů vyleze ven nový, dosud nepoznaný hnus. Tak hnusný, že se mu i rým v haiku vzpříčí.

Foto popis| Foto popis|

Nevím o žádné „Paroubkově aféře“...
9.11.2007    Mladá fronta DNES    str. 09    Názory
    KAREL STEIGERWALD        
REAKCE

V MFD byl 31. října 2007 otištěn článek Karla Steigerwalda Topolánek by měl přidat ještě jednu prioritu, ve které autor mj. uvádí, že „jednu prioritu premiér přehlédl. Právě teď je superaktuální – v aféře Čunkově i Paroubkově.“ Autor navazuje úvahou, že je „alarmující nepoměr mezi množstvím obvinění politiků z finančních zločinů a množstvím skutečně objasněných, vyšetřených a souzených případů.“ K uvedeným pasážím článku mohu říci jen tolik, že si nejsem vědom, že by existovala nějaká „Paroubkova aféra“. Pan Steigerwald zjevně vychází z mediálních zpráv – provázených ovšem řadou nepodložených spekulací – o způsobu financování občanského sdružení mé bývalé ženy. Já jsem se již opakovaně vyjádřil k této věci; řekl jsem, že své bývalé manželce vždy rád pomohu s její charitativní činností, ale že nemám v tomto směru k ní žádné závazky, uvedl jsem veřejně jména těch přispěvovatelů, které znám, a požádal jsem také svou bývalou manželku, aby zveřejnila všechny skutečnosti, které by mohly rozptýlit pochybnosti médií o příjmech sdružení. Žádného z přispěvovatelů jsem nikdy nijak nezvýhodnil v souvislosti s jeho příspěvkem na charitu mé bývalé manželky, ani z jiného důvodu.
Proto považuji úvahy pana Steigerwalda o mé „aféře“ o spojení mých údajných problémů s problémy pana Čunka, a dokonce o jakýchsi „finančních zločinech“, pokud pan Steigerwald chtěl dovodit nějakou spojitost mezi mou „aférou“ a takovými zločiny, za naprosto neopodstatněné. Nemohu se ubránit dojmu, že smyslem článku nebylo zamyšlení nad skutečně existujícím problémem nedostatečného postihu korupčního jednání, ale snaha mne – a to naprosto nefér způsobem – pomluvit.
ING. JIŘÍ PAROUBEK

... já ano

Myslím si, že když má manželka či čerstvá exmanželka nedávného ministerského předsedy, který se navíc veřejně chlubil, že jí s tím pomáhá, více než deset milionů od neznámých dárců ve svém občanském sdružení, lze to v novinách oprávněně nazvat „Aféra bývalého ministerského předsedy“, ať už se ten předseda jmenuje Paroubek nebo jinak. Nedivím se však, že se to dotyčnému nelíbí.

Smekni, stůj v pozoru. Ani předklon neuškodí.
8.11.2007    Mladá fronta DNES    str. 08    Názory
    KAREL STEIGERWALD        
Odposlechy, úniky, manipulace, prodeje a nákupy informací, to jsou problémy panstva. 
Kdo sestoupí o pár pater níž, k lidu blíž, vidí nadutost úřadů, nepochopitelnou lhostejnost ke spravedlnosti, liknavost úředníků, všelijaká okresní spiknutí, která mají s neznámými a maličkými lidmi zamést, překroucené výklady zákonů, ospalost činitelů. Vidí poloprávní zem, plnou svévole. 
	Kritické pořady typu Černé ovce takových nespravedlností, které produkují orgány státu, uvádějí dost a dost. Po obyčejných lidech se šlape – jak se mají bránit, když je jim státní moloch částečně nepochopitelný a částečně zcela cizí? Pán nahoře, poslanec, doktor politiky, ministerský fiškus, ten se umí ohnat a kus spravedlnosti (i nespravedlnosti) pro sebe na státu urvat. Od obyčejného člověka tuto dovednost očekávat nemůžeme – tomu úřady ublíží, prach na to padá, nikdo se člověka nezastane. Zájmy místních kořistníků mají přednost. Příklad za všechny: Podvodník okrade banku i občana, škodu bance platí ne zloděj, nýbrž druhý okradený. Napravovat BIS, policii, snad celý stát, je jistě důležité a zásadní. Ještě zásadnější je napravovat ta nejspodnější patra státu – místopis drobných lidí, nepleťme se, je stejně drsný jako moresy nahoře. 
	Úniky a odposlechy jsou efektní ozdoby na rozlehlém korábu nezákonností a polozákonností. Nahoře je vichr, bitka pánů, sviští odhalení, vše a nic vychází najevo, nikdo tomu nerozumí. Dole v pozoru lid, s čepicí v ruce, předkloněný. Bude nějaká reforma dole?

Shoda: co Švejnar hlásá, Paroubek odmítá
6.11.2007    Mladá fronta DNES    str. 11    Názory
    Karel Steigerwald        
Svehemencí sobě vlastní přivedl Ing. Paroubek na svět kandidáta socialistů: amerického profesora Švejnara. Na této kandidatuře je zajímavé hlavně to, že se v názoru na politiku ČSSD s Paroubkem neshodne skoro ve všech položkách. Paroubek si jej také nevybral ve smyslu pozitivním – jako kandidáta socialistů, nýbrž ve smyslu negativním: jako muže, který porazí Klause. Jaroslav Hašek, tento zdroj politologických poučení, má povídku o pánovi, kterému se v gauči usídlil křeček. Muž vypustil do gauče fretku, aby křečka vyhnala. Nestalo se, v gauči byla obě zvířátka. Muž nasadil lasičku. Zas nic, v gauči byla tři. Následovala další zvířata – vyháněči – tchoř, kuna... Před Paroubkem stojí tatáž otázka: Jak by pak, po úspěšné volbě, Švejnara z Hradu vypudil? Švejnar je muž pravicový, podle některých expertů prý víc než Klaus. Každopádně s hospodářskými plány Paroubka nikdy nesouhlasil. Je to muž velkého kapitálu a bank. To by také nemělo socialistům, zastáncům drobného člověka, vonět. A je to uprchlík z komunismu, muž Ameriky, což se nemůže líbit komunistickému vnitřku ČSSD. Podivnou zašmodrchanost, že Švejnar je i kandidátem ČSOB, banky, která se soudí se státem o desítky miliard, ponechme stranou. 
To se může líbit jen Paroubkovi, který takto zašmodrchané situace obdivuje. 
	Otázkou je, jak se asi líbí role fretky americkému profesoru Švejnarovi. Hlasy většiny českých komunistů potřebuje. Pro Američana to musí být dost divné, dát se v malé vzdálené zemi zničehonic zvolit za prezidenta smečkou komunistů. Jak by to asi znělo na recepci v N. Y. 
nebo na nějaké lepší univerzitě. 
Vždyť už sám Paroubek a celý jeho civilizační interiér musí být v takovém prostředí velký problém. A musí to být namáhavý problém i pro uhlazeného Švejnara – jak toho humpoláckého předáka s komunisty viditelnými či zastřenými strávit? 
	Je prožluklou tradicí, píše Alois Jirásek, že nesvorní čeští zemanové často volili sobě ku škodě za krále cizáky, nanejvýš k Čechům přiženěné. Stát se prezidentem v zemi, kde dotyčný kandidát čtyřicet let nežije, nepracuje a nedělá politiku, je zvláštní výpověď o té zemi. Nebo alespoň o těch, kteří si takového kandidáta přejí. Čpí to přinejmenším provinčním lokajstvím. Aby bylo jasno – na Švejnarovi provinčního nic není. Zato ti čeští páni... 
Paroubkovi se hodí, že Švejnar nemá v české politice žádné jasné místo – přiletí, odletí – shodnou se na něm všichni. Takový dráček na nitích, za které bude tahat velký mistr P. Dohoda je, zdá se politickému mistru, na krajíčku, už jen kývnou lidovci a komunisti a věc bude pod čepicí. 
	Co tedy Paroubek nabízí: pravicového Američana s předpokládanou masivní podporou komunistů, současně také kandidáta zelených, čelného muže velké banky, ostrou fretku, která vyžene Klause, a v neposlední řadě činitýlka, který se nebude protivit Paroubkovu politickému mistrovství a Paroubkovu plánu: Po Švejnarovi to vezmu já. 
	Prezidentství má u nás mimořádnou přitažlivost – skoro každému, komu se to nabídne, vrtá to hlavou. Málokdo ale ví, proč prezidentství máme. Proto je také velmi obtížné nějakého prezidenta najít – problém to byl už v roce 1935 – kdo po Masarykovi? Našel se dr. Beneš, jako symbol a pokračovatel masarykovské demokratické tradice. Co v kandidátu Švejnarovi nabízí Paroubek, není jasné. Vždyť všechno, co by Švejnar mohl případně symbolizovat či hlásat, Paroubek odmítá. 
Jasné ale je, že česká politika žádné ideály nebo tradice dnes nenabízí – od demokracie či ideálů svobody jedinců a podobných velkých témat jsme spadli k igelitkám, Čunkově slavné padesátikoruně na bydlení a k dalším nicotným tématům. 
	Prezidentství strhuje zatím i Švejnara. Trůn mu nabízejí političtí lancknechti z protipólu. Mělo by ho zajímat, proč to dělají a jsou-li jejich motivy dostatečným důvodem vystavit se dost pravděpodobné mazanici. Lesk trůnu však může způsobit, že se Švejnarovi začnou ideály Paroubka i komunistů jevit jako slušné. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Podporujte Veseckou, budou po ní střílet
5.11.2007    Mladá fronta DNES    str. 10    Názory
    KAREL STEIGERWALD        
Nejvyšší státní zástupkyně Renata Vesecká obvinila policii a státní zastupitelství z účasti na mocenském boji politických sil. Zbraněmi v tomto boji se staly hlavně úniky informací ze spisů, proto by je podle Vesecké měla vyšetřit BIS. 
	Je to nejzávažnější obvinění, jaké lze proti demokratickému státu vznést. Je to také obvinění, které nikoho neudiví. 
	Každý má už dávno stejné podezření: policie a státní zastupitelství prorůstají s politikou i se zločinem. Nové je, že to obvinění padlo z nejvýše kompetentních úst země. Konečně máme vysokého státního činitele, který má odvahu veřejně promluvit o nahých šatech české spravedlnosti a je ochoten bít se za nápravu. Veseckou je třeba všemi způsoby podporovat – protistrana bezpochyby vyrazí do útoku. Je příliš mnoho sil, kterým poloprávní šero v zemi vyhovuje. 
	Za Veseckou musí stát (a nejen verbálně) premiér, vláda, ti lepší politici, veřejnost, a pokud možno i opozice. 
	Pozorujme bedlivě, co se stane. Přijdou akce, které problém začnou řešit? Nebo přijdou akce, které budou řešit Veseckou? 
	Upevňovat spravedlnost není lehké. Už proto ne, že spravedlnosti u nás nikdy nebylo moc. 
A skepsí umučený řekne: Není Vesecká zas jen manipulace, nějaký únik a hra někoho proti někomu? Co vyšetří BIS, která to má vyšetřit? BIS sama potřebuje vyšetřit.

In den Arsch jde pátá republika
2.11.2007    Mladá fronta DNES    str. 08    Názory
    Karel Steigerwald        
Haiku
Diář Karla Steigerwalda

Dal husar koně kovat, pojedeme mašírovat, pojedeme na Francouze, tam poznáme, co je nouze. Padne padne hlava má, až upadne, bude dole, budou po ní šlapat koně.
	Toto klasické české haiku vystihuje vojenskou strategii československé komunistické armády. Ta také chtěla vyrazit na Francouze, za deset dní útoku měla být s nasazením jaderných bomb u Lyonu.
A protože i nepřítel by bomby nasadil, plánovali komunisti, že zahyne osmdesát procent českého národa. Ale hlavně, že komunismus ve válce s imperialisty zvítězí. Toto se dočtete v knize Plánování nemyslitelného, která obsahuje všechny komunistické válečné plány.
	Krom toho, že jsou to plány útočné, nikoli obranné, a že počítají s jaderným bombardováním Západu, jsou to i plány dětinské, naivní a stupidní. Jako celá Československá lidová armáda. Jsou také mimořádně kruté. Obětovat pro vítězství komunistické víry většinu vlastního národa – to jsme kdesi severně Hitler, jak by řekli generálové. Kdo přemýšlí, jak to s komunismem bylo, má objasnění: zločin proti míru, plánování genocidy národa a masový jaderný přepad jiných států – to vše ospravedlněno ideologií třídního boje, vědeckého komunismu a dalších fanatických bláznivin. Komunistická strana by měla být před soudem – tedy hlavně její předáci. Plánovala vyhlazení většiny národa, aby komunismus zvítězil.
	Kniha o válečných plánech komunistů je aktuální i pro odmítače amerického radaru. Určitě budou vykřikovat, že tenkrát nás dali Rusové napospas západním bombám, dnes nás dávají Američani napospas bombám islámským. Pokřik bude pro nepozorné i znít věrohodně – všímavější (je jich vždy málo) si uvědomí, že komunistické plány byly útočné a měly za cíl zničit Západ i za cenu našeho vyhlazení, zatímco americké plány (potažmo plány svobodné části zeměkoule) jsou obranné a mají za cíl odradit islámské (a jiné) militaristy před útokem na svobodný svět, jehož jsme, i když tomu všelijací trokavci nevěří, už zase částí. Bylo by poučné sepsat, kolik z nepřátel radaru bylo kdysi v komunistické straně, v tom hnutí, které i nás, jimž do komunismu nic nebylo, chtělo předhodit jako oběť, aby ta perverzní sekta zvítězila na celé planetě. To si necháme už navždy líbit?
	Jiné haiku z let padesátých zpívá, že naše mládí je v zadku (im Arsch), tamtéž že jsou všechny naše sny a že im Arsch je i první republika a in den Arsch půjdeme i my. Byla to hořká modlitba za zánik demokracie v Československu. Dnes máme republiku pátou nebo čtvrtou (podle toho, jak to kdo počítá a jestli komunistické období byla také nějaká republika, nebo jen ruský pašalík) a ta smutná metafora s der Arsch se opět vnucuje.
	To nekončící množství chamtivých politiků občanského původu z všelijakých panelákových tři plus jedna, kteří se pomocí politiky beztrestně domáhají zářivého bohatství a zářivých ostud v bláznivém víru milionů, které nikdy neměli a nevydělali si je, ale přitom je mají – tato nekonečná symfonie blbství a chamtivosti nutně musí zpět do života přivolávat metaforu s der Arsch.
	Peníze k nim přilétají z igelitek, krabic od bot po tátovi, náhodně se rodí uvnitř sejfů, zázračně přiskakují na konta ve Vídni, nebo jde dokonce o rodinné úspory tvora, který měl v předpolitickém životě maličký plat, takže všichni jeho Čunkové měli na obživu méně než vězeň v lágru u Jáchymova. Všem těmto tancům pitomosti máme věřit.
	Nevěříme. Že lidé kradou, i když se vyšvihli mezi pány, je normální. Normální není, že to nikdo nikdy nevyšetří. Der Arsch a cesta k němu tane na mysli nutně.

Foto popis| Foto popis|

Topolánek by měl přidat ještě jednu prioritu
31.10.2007    Mladá fronta DNES    str. 08    Názory
    KAREL STEIGERWALD        
Premiér vyhlásil pět vládních priorit – zdravé veřejné finance, moderní a efektivní stát, bezpečí občanů, odstranění bariér ve společnosti, podporu vědy a vzdělání. To jsou samé chvályhodné věci – už jen splnění těch plánů na dvacet procent by pro republiku bylo ohromným pokrokem.
	Jsou to dokonce plány, které by snad podepsal každý politik. I když – co si pod těmi slovy představit? Podpora vzdělání například znamená placené vysoké školy, nebo neplacené? Moderní stát – je to pečovatelský stát s masivním přerozdělováním, nebo je to stát, který vytváří lidem prostor pro jejich vlastní aktivity? Co jsou zdravé finance? Velké daně, malé daně?
Jednu prioritu premiér přehlédl. Právě teď je superaktuální – v aféře Čunkově i Paroubkově. Ale ona je superaktuální nepřetržitě: alarmující nepoměr mezi množstvím obvinění politiků z finančních zločinů a množstvím skutečně objasněných, vyšetřených a souzených případů. Politika už se zredukovala jen na to, kolik peněz kdo kam uložil, vybral, půjčil, ukradl či přijal od neviditelných lidí. Ale jak to je doopravdy, se nikdy nedozvíme. Spravedlnost česká je kouřová clona, za níž zmizí vše. Čunka a Paroubka honíte, jenže nevyšetříte nikdy nic. Topolánek by své priority měl doplnit o heslo: Zločin a trest k sobě patří.

Čeští chudí jsou nejbohatší v Evropě
27.10.2007    Mladá fronta DNES    str. 10    Názory
    KAREL STEIGERWALD        
Statistika je pozoruhodná disciplína. Sečítáním údajů lze zjistit skoro cokoliv. Proto ji tolik milují politici – při vhodném nastavení všelijakých čísel lze například zjistit, že v osmdesátých letech byla životní úroveň Československé socialistické republiky mnohem vyšší než v Itálii, jak tomu například dodnes věří komunista Ransdorf, čísly mávaje. 
	Statistika také říká, že čeští chudí jsou mezi evropskými chudými nejbohatší. A když vynecháme hrstku exkluzivních magnátů, český boháč je mezi evropskými boháči ten nejchudší. Tyto dvě informace si čeští politici málo uvědomují. Národ, který má chudé boháče a bohaté chudáky, to daleko nemůže dotáhnout. Statistika říká, že uvnitř toho národa stále ještě řádí nějaký Jánošík či víc Jánošíků, byť třeba i moderně neviditelných, kteří bohatým berou a přesunují to k chudým, aby byl svět lepší. 
	Jánošíkův ideál, jak jej představovali komunisti a v soft verzi socialisti, nezpůsobuje bohatství, nýbrž chudobu. Státy, které se vydaly na jánošíkovskou cestu, přivodily svému lidu paradoxně vždy jen chudé chudáky a chudé boháče. Přeskupováním majetku se, i když je to lákavá činnost, nebohatne. Bohatne se svobodou a prací. Jen tak se naplňuje ideál – bohatí chudáci a bohatí boháči.

Stát selhal, vzhůru na plešouny
26.10.2007    Mladá fronta DNES    str. 08    Názory
    Karel Steigerwald        
Haiku

Diář

České haiku z devatenáctého století říká, že nemáme u Židů kupovat cukr a mouku, protože zavraždili Anežku, českou holku. Jiné říká, že Žid je Žid a nemůže už jiným být.
	Přesvědčení, že Žid má v těle jiné molekuly a obsahuje uvnitř sebe jiné substance, šťávy, jinou krev, případně metafyzicky i jinou duši, sdílí velké množství Čechů, nikoliv malé, jak se rádi konejšíme. Na zesnulém člověku například jeho židovství už nepoznáte – tomu se lidé často diví. Diví se tomu jistě i ta banda, která si 10. listopadu hodlá na Židy vyšlápnout.
	Kdo je proti Židům, proti čemu vlastně je? Proti kultuře, náboženství, tradici. To může rovnou jít vytloukat ulice křesťanů nebo mormonů nebo, obecněji vzato, ulice fotbalistů, lesbiček či dlouhovlasých básníků. Aby se nenávist k Židům udržela i po pádu náboženské nesnášenlivosti, musí se věřit právě na to, že mají v těle jiné molekuly, škodlivé. Český antisemitismus (rasismus obecně) je jev častý, nikoliv vzácný. Je naštěstí kombinovaný s českou zbabělostí, přikrčeností. Je to rasismus maskovaný, opatrný. Není však méně krutý než jiné, otevřenější a divočejší rasismy.
	Blbci, kteří půjdou 10. listopadu, ve výroční den nacistického pogromu v roce 1938, demonstrovat v pražské židovské čtvrti údajně proti nepřátelům Íránu či čeho, v rasismus věří. Úřady jim demonstraci zakazují a zas povolují a zas zakazují a povolují. Právníci, naposledy Tomáš Sokol, vysvětlují obtížnost zakazování demonstrací – kde na jedné straně číhá zneužití k omezování svobod, na straně druhé zas veřejná propagace rasismu.
	Rasisti tedy kličkují, svobodě a toleranci se vysmívají, třebaže se jim právě hodí. Úřady jsou rozpačité, drží se formálních slovíček, ačkoliv i děti vědí, proč se Maiselovou ulicí bude kolem synagogy pochodovat. Zákaz střídá povolení a zas rušení povolení. Krasoliberální estéti říkají, nezakazujte nic, všechno se zakáže samo, ačkoliv pak, když už je zle, bývají krasoliberální estéti první na řadě v cestě do vězení. Nerasisti si zoufají, půjdou do ulic, aby těm obludům s pleší nějak čelili. Stát selhal, vezmou to sami do rukou. Já tam půjdu taky. Lebky bude třeba z ulic vypráskat.
	Připomíná to výmarskou republiku, toho smutného předchůdce nacismu. Nejistota zákona, protichůdná rozhodnutí soudů, obavy policie a sympatie policie, nikdo vlastně neví, co soudit, co dovolit, co zakázat. Na ulicích svého druhu občanská válka – na chodníku vyděšené obyvatelstvo. Český stát na straně jedné nechce mít v ruce tolik moci, aby mohl tu moc namířit proti svobodě, a na straně druhé má tak málo moci, aby dokázal tu svobodu efektivně chránit. Ani věc tak jasná, že nacismus, rasismus, komunismus se mají z demokratické společnosti vypráskat, není nikomu jasná – z čehož ta tři hnutí radostně rozkvétají. Právníci z této věty jistě nemají radost, tak ji řekněme jinak: stát, který nerozpozná, že demonstrace 10. listopadu v Maiselově ulici je jasná protižidovská akce, je stát nemocný, výmarský, neschopný bránit ideály, na nichž byl vybudován – nebo o nichž si chybně myslí, že na nich byl vybudován. Když nevěříte, že jiní lidé mají uvnitř stejné molekuly jako vy, žádný zákon vám nepomůže – budete šířit neštěstí, které jednou i vás spolkne.
	Dostat u nás do souladu chování státu s pocitem spravedlnosti je stále hodně obtížné, dostat do souladu se svobodou masově sdílené předsudky lidí je obtížné stejně. Běžte tedy všichni 10. listopadu honit plešouny po ulicích. Ale pozor, abyste se k nim omylem či s chutí naopak nepřidali. Haiku na takový jev se mi skládat nechce.

Foto popis| Foto popis|

Místo radaru nám Američani dají Rusy
25.10.2007    Mladá fronta DNES    str. 08    Názory
    KAREL STEIGERWALD        
Americký ministr Gates zve do Brd Rusy, aby, když bude česká vláda pro, pozorovali radar. Radar sám vejde v chod, teprve až vyletí první íránská raketa. 
Historie radaru je už skoro tak zábavná jako historie knihovny. 
	Pro lidi, kteří by Rusy v Brdech viděli rádi, je to obtížná chvíle. Chtít radar, aby sem dostali ty Rusy, nebo odmítat radar i s Rusy? Prorusem bych nechtěl být. Jako Protirus si myslím, že Gatesovy návrhy jsou rozumné. Nezapínat radar, dokud rakety nelétají – ano. Pozvat k radaru pár Rusů, vojáků, odborníků – ano. Rusové stále ještě nejsou zcela přátelé, ale korektní vztah s nimi mít máme. Není však třeba říkat jim, co je uvnitř radaru. 
	Může to ale dopadnout všelijak. Například – v Brdech budou Rusové, radar ne. Třeba Američani už pochopili, co si Češi přejí. Že si přejí Rusy – tak jim radar vezmou a Rusy nechají. S knihovnou je to podobně. Tu Češi chtějí, ale nečtou. Knihy nechávají ležet, největší domácí spisovatel v Brně a z Brna, Kratochvil, prodá pár set výtisků brilantní literatury. Na to knihovnu nepotřebujeme. Rozhodně ale potřebujeme ten spor o ni. Ten je krásnější než celá literatura, než knihy. Dnes pro budovu demonstrují herci, s nimi i moje žena herečka. Já jsem proti knihovně, protože ji Češi už dávno nepotřebují. A přitom nám to doma klape. Mohli by k nám chodit lidi na kurzy tolerance i marnosti. Já knihovnu nezakážu, ona ji nepostaví. 
	Píšu, že na Letné má stát radar a knihovna v Brdech. Vysloužím si nenávist, v Brdech budou Rusové, na Letné nic, číst dál nikdo nebude, rakety přiletí, frajer odletí. Blob.

Tři neodstranitelné viny Milana Kundery
24.10.2007    Mladá fronta DNES    str. 08    Názory
    Karel Steigerwald        
Milan Kundera dělá rozhodně dobře, že do Čech nejezdí a s Čechy nemá žádné spolky. Teď mu například stát dá státní cenu a Kundera si to jako obvykle odskáče. 
	Udělit někomu cenu – to není v Čechách a na Moravě příležitost k analýzám, k esejům a úvahám, ke článkům kontextuálním – o české a jiné literatuře, o románu, o dvojjazyčnosti spisovatele v moderní době, o literatuře v exilu, o osudu intelektuálů ve dvacátém století, o tom, co vlastně byl ten komunismus, co byla a chtěla umělecká avantgarda dvacátého století. Udělit někomu v Čechách a na Moravě cenu – to je příležitost ke kádrování, k pošklebku a peprnému článku. 
	Kunderovi přilepili tři neodstranitelné viny: básničky z mládí komunistického státu, znevažování a zradu české věci v emigraci a nechuť to znevažování napravit kajícným návratem. Když se u nás na veřejnosti něco kolem Kundery šustne, některá z těch vin, případně všechny tři, vyjde opět najevo. Kunderovi je v takovém případě houby platné, že za ním je velké románové dílo, že má ty a ty parametry, ten a ten světový ohlas a význam, ten a ten obsah. Když se řekne, napsal ten a ten román, ozve se zlověstně: napsal také ten a ten Fučík, ha ha. 
	Kádrovací pud Čechů je neodvratný. Kunderovi nepomůže, že právě to, co mu vyčítají (jeho padesátá léta), učinil jako jeden z mála středoevropských spisovatelů velkým tématem svého romanopiseckého počínání. O bídě ducha a jeho iluzích, o tanci v kole, o souhlasu s dobou – o tom všem vědí jeho romány stokrát víc než naivní a povrchní kritici, které vzrušuje jediné: možnost Kunderu nějak napadnout a dát tak najevo vlastní nekonformnost, duchaplnost, přísnost soudce či co vlastně. Nebýt Kunderova díla, o druhé polovině dvacátého století ve střední Evropě víme – či vědí jeho kritici – mnohem méně. Přesněji – o smyslu a duchu toho půlstoletí. 
	Jedinou reakcí na státní cenu pro Kunderu je literární scholastika českého kritika, zda je to cena pro reedice, pro dílo celé, jeho část, zda platí i (!) pro báseň o Fučíkovi, kdeže je cena pro Němcovou (Boženu) a zda Kundera pro cenu přijde, nebo nepřijde a proč vůbec dávat cenu člověku, který báseň o Fučíkovi napsal, ha ha ha... 
	Kundera už léta nedává interview. Nevadí, v Čechách jej novinář napíše sám, za Kunderu, když ten nechce – a ještě má jako ostrý novinář pocit, že je originální, vynalézavý a že čtenáři posloužil. Nabízí se, že by si i ty romány mohl napsat sám. Pokus o pirátský překlad už tu také byl a málokoho to rozčililo. Ať se Kundera nediví, když to nechce dovolit, že to někdo přeložil jako pirát za něj – to je obecný názor vzdělanců, blízký názoru NDR (Německá demokratická republika). Ta kdysi prohlásila dílo Brechtovo za majetek východoněmeckého státu. 
	Co si s tím vším máme počít? Nic, zvyknout si. Na Kunderu se bude nadávat, pokud se bude česká planeta točit. Kunderovi to může být líto (je to Čech), ale také mu to může být jedno. 
Možná, a to je nejlepší varianta, se to ani nikdy nedozví. Proč by vlastně měl vědět, že kdesi v Praze (na rovině u Alp) žije drobný doktor kritikus, který si vždy na Kunderu rád posvítí a jehož jedinou zajímavostí je, že má baterku ostrou jako břitva. 
	Kundera si toto vše ostatně sám předpověděl. Ví už dávno, že postava autora zatlačuje dílo do pozadí. Ví, že svět, v kterém se nečte, chce být baven pikantnostmi autorů, ne dílem. Že se sám skryl, aby se uchránil, je mu málo platné. Udělají si vlastního Kunderu, z písmenek na papíře, ha ha. 
	Že ho to nejprve potká v zemi, která je pozadu, asi nevěděl. Nu, v něčem ta země první je, ha ha. 

***

Na Kunderu se bude nadávat, pokud se bude česká planeta točit. Kunderovi to může být líto (je to Čech), ale také mu to může být jedno. Možná, a to je nejlepší varianta, se to nikdy nedozví. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Staré zločiny nejsou menší než mladé zločiny
20.10.2007    Mladá fronta DNES    str. 10    Názory
    KAREL STEIGERWALD        
Proces s Brožovou-Polednovou kupodivu běží. Žalobce chce nejnižší možný trest – důvodem je vysoký věk obžalované a velký časový odstup od činu. 
	Nevím, jestli je možné tresty modifikovat podle dnešního věku pachatelů. Trest by patrně měl mít souvislost s činem, nikoliv se stářím souzeného. Stáří pachatele může mít vliv spíš na vykonání trestu – tam je prostor pro lidské postoje a ohledy, upuštění od potrestání, milost atd. 
Ani časový odstup od činu čin nijak nemění – naopak může být závažnou okolností – vrazi či přátelé vrahů byli a jsou tak mocní, že dokázali vyšetřování oddálit nejen o čtyřicet let svého panování, ale i o osmnáct let panování demokracie. Vražda tenkrát a dnes? Pořád vražda. Vraždu čas nepředělá. 
	Obhájce má argument, že obžalovaná nic nespáchala. Byla jen loutkou, protože chodila teprve do prvního ročníku práv. To je argument stejné ceny, jako kdyby se nějaký mladý kat v Osvětimi obhajoval, že vysokou esesáckou neměl při vraždění ještě hotovou. Lidský aspekt vysokého věku Brožové-Polednové nevězí v ohledech a mírnosti při hledání výše trestu, nýbrž ve shovívavosti následné, po rozsudku. Jak komunisté vraždili, to musíme přesně znát. Shovívavost ke stařeně je až další krok.

Andy trpí, ale porazil by i Klause
19.10.2007    Mladá fronta DNES    str. 08    Názory
    Karel Steigerwald        
Haiku 

Diář Karla Steigerwalda 

Jiří Paroubek říká, že Andy je zaražený, protože je velice vnímavý. Je skvělý, ale na Paroubka trochu zanevřel. 
Andy je ve stínu svých pánů. V médiích prakticky nevystupuje, a přitom má také co říct. Protože mluvím psí řečí, pozval jsem ho do Haiku. Moc toho nenamluvil. Požádal mě, abych napsal haiku na téma pes, kterého opustil jeho pán. Sám navrhl: Kdo je nejlepší na světě dnes? No přec Paroubek a jeho pes. 
	To se mi zdálo i na haiku dost infantilní. Andymu to bylo líto. Zavrčel a kousl se do nového obleku, který mu dal pan Jiří ušít jako odškodné v Londýně u socialistického krejčího. Všichni se prý, pláče Andy v prokousnutém obleku, zabývají ženami, muži, dětmi. Psů v rozvodu si nikdo nevšímá. A přitom psi trpí víc než lidé, protože jsou citliví. Andy prožil v poslední době velký otřes. Poklesla jeho životní úroveň. Na oběd s Paroubkem se dostane maximálně jednou týdně. Paroubkova syna nevidí vůbec a paní Zuzana asi Andyho styk s panem Jiřím nechá upravit soudně. 
Prý jen dvakrát do roka. Minulý týden prý Paroubek Andyho kousl. 
Andy mu to za zlé nemá, říká, že i jeho pán má právo na trochu vzteku. Pan Jiří ovšem tvrdí, že se Andy kousl sám a že on mu posílá vlídnou esemesku dvakrát týdně. 
Andy to potvrdil, rozešli se s Paroubkem v dobrém. Jméno si ale dal změnit. Už se nejmenuje Andy Paroubek. 
	Jinak se Andyho denní režim příliš nezměnil. Ráno v osm má poradu s poradci, v deset druhou poradu s mediálními odborníky o tom, co se píše o psech v novinách, kolem poledne odjíždí do Paroubkova volebního kraje. Večer se učí anglicky. Umí už sršeň, vosa, žihadlo, ale půjde ještě dál. V noci sleduje průzkumy a je rád, že dopadají dobře. I přesto, co se stalo, vystupuje sebevědomě, protože zastupuje velké množství ostatních psů a ti jej mají rádi. Myslí, že by se mohl dokonce stát i prezidentem. Má mnoho drahých a kvalitních obleků, ale mrzí ho, že na něm všechny visí jako jutový pytel plný řepy. 
Který oblek byl nejdražší, říct nechtěl, urazil by prý ostatní chatrně ošacené psy. 
	Víc jsem se od Andyho nedozvěděl ani já. Na psa, kterého opustil expremiér a vůdce opozice, toho řekl málo. Patrně musí mlčet, jistě ví mnohem víc a možná, že ví i všechno, protože lidé si před psy nedávají pozor na hubu. Ale jsme v Čechách. I Paroubek jistě na Andyho leccos ví. Kdyby v ODS byli schopnější, Andyho by přitáhli k sobě a pokusili se jej rozštěkat. 
	Andy je zajímavý i z psychologického hlediska. Má nejvyšší sebevědomí ze všech. Ostatními psy proto pohrdá. Myslí, že když se do problému zakousne a nepustí, vyřeší všechno. Když se ho zeptáte, co snídal, odpoví vám, že Topolánek je hladový hlupák, který si ráno ani neusmaží kus špeku. Když se ho zeptáte, koho by přál lidem za prezidenta, řekne, že kohokoliv krom Klause, protože všichni Klause převyšují. On, Andy, jej převyšuje nejvíc. Kdyby spolu třeba soutěžili v drcení hovězích kostí, on, Andy, by jasně vyhrál. Když byl s Paroubkem na Velké čínské zdi, funěli čínští psi sto metrů za ním. Jediný, kdo jej doběhl, byl pan Jiří. 
	Mrzí ho, že se o něm špatně píše v médiích. Je to organizované těmi, kdo si nepřejí, aby pozvedl sociální demokracii ještě výš, než ji pozvedl. Když jsem Andyho upozornil, že sociální demokracii pozvedl Paroubek, ne jeho pes, smutně zavyl. 
	Rozveselit Paroubkova psa je těžké. Jeho tlama je poznamenaná únavou a skepsí. Mnoho prožil. Tisíce psů mu záviděly, teď každý ratlík ví: život po boku mocného člověka je tvrdý. Lepší je být na řetězu u boudy než psem u Paroubka. 

Foto popis| Foto popis|

Stohy komunistů, zlej vzduch a bezduché tunely
18.10.2007    Mladá fronta DNES    str. 08    Názory
    KAREL STEIGERWALD        
Včera jsem psal o letcihrdinovi, dnes je na pořadu žhář. Podpálil komunistům stoh, tři roky seděl a dodnes nebyl rehabilitován. Zloději selského majetku a ničitelé životů na vesnici nebyli naopak dodnes potrestáni. Žhář má spis u Nejvyššího soudu. Uvidíme, jak to dopadne. 
	Kdo to dostatečně nechápe, ať si představí, že někdo podpálil stoh Hitlerovi. Je to žhář, nebo hrdina? V našem pojetí práva žhář. 
	V našem pojetí práva vězí i ing. Paroubek. Vraždu Horákové považuje správně za zločin a vysvětluje, proč proces s vrahy být musí. Přesto nechápe, proč se má ještě dnes za to soudit jeden z vrahů, přesněji jedna z vrahů. Ví, že proces má přispět k celkové resuscitaci spravedlnosti v Česku, ale vražedkyni, vrahyni, vraždilku či vrahounku by nechal být. Je stará, brzy zemře, obtěžkána hříchem. Ing. Paroubek se dopouští téhož, co spravedlnost devastuje. Dává přednost tomu, co je (podle něho) správné, před tím, co je podle zákona. Zavraždit Horákovou také bylo podle vražedkyně správné, protože chystala dětem tmu a zlej vzduch. To byl tehdy právní názor, na který se dal pověsit živý člověk. 
	U nás vůbec mají slova význam šrapnelu. Senátor Martin Mejstřík nechce tunel pod Stromovkou. Označil jej za bezduchou stavbu. Patrně tedy existují i tunely duchaplné. Jen se moc neví, kde jsou.

Pozor na službu vlasti – pohoršíte si na penzi
17.10.2007    Mladá fronta DNES    str. 08    Názory
    KAREL STEIGERWALD        
Vdova po válečném hrdinovi letci Bryksovi nemá nárok na vdovský důchod. Letec zemřel v roce 1957 v komunistickém lágru na infarkt. Kdyby prý umřel na následky bití, důchod by dostala.
	Podobně postupovali po válce Němci. Zběhnout z Hitlerova wehrmachtu byl čin hrdinský, ale zběh z armády neměl nárok na důchod. Byly i pokusy zběhy, nacisty popravené, nerehabilitovat. Srovnat se spravedlivě s minulostí je problém nejen pro jednotlivce, ale i pro státy a jejich režimy. Zavírat do koncentráku Čechy, kteří za války dobrovolně nasazovali své životy za vlast a svobodu, patří v rejstříku komunistických zrůdností do popředí – asi hned vedle vraždění žen.
Problém však mají i potomci toho režimu – dnešní stát. Vdově po letci-hrdinovi důchod dát nechtějí, jeho mučitelům v lágru ho naopak nevzali. Určitě na to mají paragrafy, předpisy, vyhlášky. Že je to celé dohromady lidsky odporné, nikoho nerozruší. Boj za svobodu je věc jedna, důchodový předpis druhá. Až zas někdo v budoucnu půjde do boje za svobodu země čelem, měl by zvážit, že pokud přežije, zhorší se mu důchod, a pokud nepřežije, nedají ho manželce.
	A co je nejpodivnější – že se tento problém řeší ještě po sedmnácti letech od pádu komunismu.

Gore a Gross, dvě mazané figury
16.10.2007    Mladá fronta DNES    str. 09    Názory
    Karel Steigerwald        
Gore dostal Nobelovu cenu a Gross hromadu milionů. My, kteří víme, jak souvisí mávnutí motýlích křídel v Brazílii se sněhovou bouří v Grónsku, také chápeme, jak spolu obě tato neblahá G souvisí.
	Gore je mazaný politický populista, který využil přirozených lidských úzkostí a tužeb k velkolepému politickému humbuku, jemuž se postavil v čelo. Mít obavy z budoucího počasí je přirozená vlastnost lidí. Stejně lákavé je starat se o budoucnost planety, když o její přítomnost se nikdo nestará. Gore je tak říkajíc černokněžník či věrozvěst budoucnosti. Jako každý mág se budoucností zabývá proto, že nikdo neví, co budoucnost bude.

Prorok tajících ledovců

Není první a asi ani poslední – měl řadu předchůdců, většinou úspěšných a neblahých. Jejich víra byla vždy kombinací strašení a ďábelských varování na straně jedné a příslibu slunného ráje na straně druhé. Na takovou směs se lidé vždy chytnou. Zla se každý bojí a ráj každý chce. Když to Gore obleče do tajících ledovců a jiných moderních kejklů, vypadá i jako vědec, což je odbornost, kterou veřejnost sice pohrdá, ale čertvíproč také obdivuje. Z dobrých východisek (Mění se podnebí? Špiní se planeta?) vytvářejí Gore a spol. cirkus hodný středověkých flagelantů. Proč je lidstvo tak nepoučitelné a vždy přijímá tyto proroky s otevřenou náručí, je záhadné. Proroci to řešit nemusí, stačí, že ovládají lidi a stavějí se jim v čelo. S Nobelovkou pochybného původu na krku, s planoucíma očima uprostřed hlavy, s křížem nebo vědou v drápech...
	Nobelovu cenu za mazanost by měl dostat i Gross. Zatímco Gore je prorok moderního střihu, který se halí do vědeckého kabátu, Gross jako politik (když si představíme, že vůbec nějakou politiku kdy měl) je dinosaurus z období páry a uhlí. Impozantní zbohatnutí bývalého milovaného benjamínka socialistů vyvolává otázku, co to vlastně dnes sociální demokracie je, co chce a o co se opírá.
	Za časů uhlí a páry představovala sociální demokracie pro lidi jakousi ochranu před hladem a zvůlí vlád. Za dvě stě let tyto hrozby z Evropy (alespoň z té západostřední určitě) vymizely, což není zásluha sociální demokracie, nýbrž těch složek, proti kterým vždy bojovala – podnikatelů, kteří vytvářeli bohatství, a politiků, kteří prosadili svobodu občanů a svobodu hospodářství. Na této impozantní modernizaci Evropy měla sociální demokracie vždy podíl spíš brzdící než inspirující. Bohatství všech nevzniká, jak socialisti dodnes věří, přerozdělováním hodnot, nýbrž zvětšováním svobody.
	Socialistu páry a uhlí, tuto soft verzi marxisty, si lze představit. Vypadá trošku jak z české pohádky – vyzáblý poctivák, lidový, plný dobrých úmyslů, proti boháčům, kteří jsou tlustí a nemilosrdní. Tonda s kostkovanou čepicí a bandaskou.

Úspěch lokomotivníka

Politika parního stroje je doufejme dávno pryč. A co je dnes socialistická politika, to není nikomu jasné. Ani muže ze závodu, ani haléř ze mzdy – každý už chápe, že toto komunistické bájesloví způsobilo chudobu a úpadek všech. Socialistická solidarita a bratrství čpí armádou spásy a břinkající kutálkou. Celá sociální sít připomíná dnes víc nástroj ke kupování voličů než zbraň proti bídě. Volte nás, my vám dáme, co vám sebereme – to je děsivé korupční heslo moderní doby. Sociální síť je otázka pojistné matematiky a logistiky, nikoliv otázka politického dobrodiní nějaké partaje. A už vůbec to není záchrana před živořením v temné sluji. Sluje už nejsou.
	Gross předvedl, co je socialistická politika dnes. Báchorkami o péči a ochraně ubohých se vyšvihnout a dostat se k bohatství. Gross je všechno jiné než lidový poctivák. Ať už o něm policie vyšetří cokoliv, jedno je nezpochybnitelné: ČSSD je dobrý nástroj – ne k dělání dobra, nýbrž k bohatství, tomu hlavnímu nepříteli ČSSD.
	Gross i Gore mají toto společné: chytli se nějakého puzení v lidech, aby se vyšvihli. Jeden, boháč, k politické slávě. Druhý, chuďas, k bohatství. Naivní lidstvo jim k tomu jako vždy tleská. Není divu, že Gross rád věří na oteplování a Gore zas na Grossovy akcie.

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Nechápu, proč chudí nezbohatnou
12.10.2007    Mladá fronta DNES    str. 08    Názory
    Karla Steigerwalda        
Haiku

Diář Karla Steigerwalda

Vjednom haiku zpívali V&W, že když byl na světě ráj, lidé byli nahaté opice, neměli peníze a nečetli noviny. Já peníze mám. A to jsem také býval holá opice.
	Ráj už není. Chodím oblečený, protože jsem sám od sebe nesmírně zbohatl. Zbohatnout není těžké. Pokud má někdo další zájem mít tolik milionů jako já, nechť mě následuje. Před půl rokem jsem koupil akcie za padesát milionů. Padesát milionů jsem pochopitelně neměl, tak jsem si půjčil, protože bez peněz vám prý akcie neprodají. Navštívil jsem lidi, kteří padesát milionů mají, a řekl jim, ať mi půjčí. Ptali se, na co potřebuju tolik peněz.
Řekl jsem, že hodlám zbohatnout. Pokývali hlavou a na tak dobrý účel mi půjčili.
	Šel jsem do krámu s akciemi a koupil jich za těch padesát milionů. Tak jsem se stal boháčem. Zatím ještě zadluženým, ale to se také brzy změnilo. Vzal jsem tašku s akciemi, chodil po domech a ptal se, nechcete je koupit? Chtěli. Dali mi za tu tašku akcií sto milionů. Padesát milionů jsem použil na zaplacení dluhu, zbytek ze mě udělal boháče bez dluhů.
	Vidíte, že zbohatnout není těžké. Jen musíte zvednou zadek a pro bohatství si dojít. Pod nos vám ho nepřinesou, s tím nepočítejte. Často si říkám, jak hloupí musí být chudáci, kteří miliony nemají. Ale možná se jim nechce chodit s akciemi po barácích. Co já jich obešel – schody, patra, nefungující výtahy, to vše jsem překonal a dnes jsem bohatý.
	Žiju si jak prase ve Francii, válím se, mlsám kaviár, koukám z okna na chudáky venku a divím se jim. Když se dost vynadivím, skočím do bazénu, plavu, nebo mě po vodě posunují sluhové. Pak zas vylezu ven, otevřu šuplík, hrabu se chvíli v milionech a zas šuplík zavřu. Někdy jen tak, ze stesku a samé rozbažilosti, připálím si doutník pětitisícovkou. Pak pošlu pro krásné slečny. V radovánkách mi plyne čas boháče. Ukousnu třeba sousto panenské svíčkové, zbytek roztržitě upustím, ani se neohnu.
Jsem rád, že jsem si půjčil padesát milionů, koupil a prodal akcie. Dobrý nápad, braši. Být boháčem je velmi příjemné. Mnozí hlupáci říkají, uč se, studuj, pracuj, spoř. Jsou to samé hloupé rady. Umět nemusíte nic, stačí jít s taškou pro akcie. Nechápu, proč to neudělají všichni lidé, kteří se tak hloupě pinoží, dřou, vstávají brzy, tělo je bolí od práce a nic celkem nemají. Chudobu si ale zaslouží. Jak říkám, kdo nejde s taškou pro akcie, nic mít nikdy nebude.
	Jen jeden moudrý muž, který také nic neumí a nic se nikdy nenaučil, mě následoval a stal se také boháčem. Závistivci na něj nadávají. Chtějí vědět, kde ty miliony vzal. Dokonce to prý vyšetřuje policie, ačkoliv i v jeho případě je vše jasné a čisté. Půjčil si desítky milionů od dobrých lidí, koupil jako já akcie a zas je po dvorech mezi lidmi rozprodal. Co na tom chytrém nápadu chtějí vyšetřovat, nechápu.
	Zlí rýpalové se mě ovšem ptají, proč mi bohatí lidé půjčili padesát milionů. Proč si sami nekoupili akcie a pak je neprodali jako já. Zbohatli by ještě víc. Místo toho, blbci, nechali zbohatnout mě. Rýpalům odpovídám: nenapadlo je to. I mně to trvalo dlouho. Chodil jsem, přemýšlel co dělat, lámal si hlavu, bolely mě závity v hlavě, až mě napadlo: Zbohatni! Půjč si padesát milionů, kup akcie a prodej je. A bylo to.
	Život prostě není pro blbce, nýbrž pro boháče, kteří máme pěkné nápady. Ovšem chudým se tak úplně nevysmívám, jsou užiteční. Nebýt jich, nebylo by vidět, jaký já jsem bohatý chytrák.

Foto popis| Foto popis|

Co se to vaří za kaši v Grossově hrnečku?
11.10.2007    Mladá fronta DNES    str. 08    Názory
    KAREL STEIGERWALD        
Kolem Grosse už zase vyskakují jako čertíci nové a nové figury a firmy – případ jeho akciových machinací to dál zatemňuje. Dřív chodili po dvorech šlejfíři a volali: Hadry, kosti, kůže!
Gross je v téže situaci. Chodí po domech a volá: Kupte akcie! Za několik dní se dozvíme, že prodal. A že prodal dobře. A že ze zisku zaplatil dluhy, které na akciích vázly. A že po zaplacení mu zbylo mnoho milionů, které tou operací vydělal. A že je tedy tento ještě nedávno zadlužený právník konečně milionářem. O bohatství, v němž se pak začne svobodně cachtat, nebude moci nikdo říci nic zlého. Dobrý obchodník je dobrý obchodník, nazdar.
	Policie případ vyšetřuje, a nevyšetří. Takový je smysl policie. Budou se sledovat různé nepřehledné nitky, jak mizí a jak se zase vynořují, každého to otráví, policii ne, ještě po letech bude vydávat všelijaká matoucí prohlášení o své pilnosti a nitkách: že zmizely, že se spojují, zaplétají, rozplétají, že je policie sleduje. Někteří policisté možná policii opustí a vstoupí do služeb boháče Grosse. Boháč byl kdysi nadějí sociální demokracie a novou mladou tváří, která měla s dalšími politickými cucáky startujícími vzhůru ozdravit politiku. Sám Havel v něj vkládal mravní naděje. Byla to parta slibné mládeže, Gross, Buzková, Lobkowicz, Mlynář, kdeže ty loňské sněhy jsou?
	Boháč Gross představuje, co ČSSD nejvíce haní: nahrabané majetky, záhadné původy bohatství, raketový vzlet politického mašinfíry. Pryč je solidarita, péče o člověka, šíření blahobytu pro každého. Hltavý dravec, jak ho rádi líčí právě socialisti, vaří ve svém hrnečku divnou finanční kaši.

Laissez-Faire a státní měření koz
5.10.2007    Mladá fronta DNES    str. 08    Názory
    Karel Steigerwald        
Haiku 

Diář Karla Steigerwalda 

Když dojde rýže, jen růži si už můžeš dát do moždíře. Tak to je opravdické haiku. Napsal Japonec Bašé, přeložili Jan Vladislav a Miroslav Novák. Tím jsem upokojil kritiky, kteří mě napadají, že žádné haiku neuvádím, nýbrž jen blbosti. 
	Včera zde brojila Jana Bendová proti úředníkům. Zbytečně. Úředník je věc nutná a trvalá. Dřív říkali sedláci takové haiku, dej krávě do držky, ona ti dá do dížky. Přelož to dnes na úředníka. Dej mu do držky, on ti za to víc nadojí. Laissez-Faire je měsíčník, který se zabývá svobodou jednotlivce. Je to vzácné koření, u nás se řeší spíš svoboda státu udělat občanovi cokoliv než svoboda lidí. 
	Časopis má stálou rubriku Úřad na zrušení. Uvedl v ní už řadu zbytečných státních úřadů a má jich v zásobě ještě na mnoho let. Zajímavým úřadem je například Česká plemenářská inspekce, 62 zaměstnanců, výdaje 34 milionů korun, z toho na platy úředníků 25 milionů. Úřad kontroluje užitkovost zvířat. V roce 2005 zkontroloval 73 koz u šesti majitelů a v jedenácti případech našel nedostatky v označení koz značkou. Úřad za to dává lidem pokuty, jako by kozy byly toho úřadu a ne těch lidí. Za 34 milionů ročně se plete do toho, zda jsou zvířata pro lidi, kteří je mají, užitečná. Zjišťuje dojivost, aniž to potřebuje vědět. 
Kdyby se úřad zrušil, nestalo by se nic, jen by 62 úředníků hledalo jinou práci a kasa státu by ušetřila 34 milionů. 
	Máme také Výzkumný ústav živočišné výroby, stojí 200 milionů ročně a živí 300 úředníků. Podílí se na mezinárodním výzkumném projektu „Integrace pohody zvířat do reprodukčního řetězce kvalitních potravin“. Projekt opomíjí, že pohodu zvířat by nejvíc zlepšilo, kdyby je lidi nežrali. 89 jiných úředníků chrání osobní údaje. Stojí to 95 milionů. Přistihli například hotel, který si kopíroval pasy hostů, a dali mu pokutu sto tisíc, což je divné, protože principem pasu právě je, že jej lidé ukazují. Možná že portýr, který má fotografickou paměť a pamatuje si stovky pasů, by taky měl dostat pokutu. Jiné úřady kontrolují počasí, rostliny, lov divoké zvěře, počet slabik v haiku, nemravnosti v reklamě. Od oka bych řekl, že v těchto naprosto zbytečných úřadech, které si přidělávají práci navzájem, je zaměstnáno mnohem víc lidí, než v tomto státě vůbec bydlí. 
	Chvályhodná činnost časopisu Laissez-Faire je naprosto neúspěšná. Žádný zbytečný úřad nebude nikdy zrušen a boj proti nim může vést nanejvýš ke vzniku dalších úřadů, například výzkumného úřadu pro koordinaci plánování zrušovaní zbytečných úřadů. Na prstech tohoto úřadu se mohou čile zavěsit nitky vedoucí k dalším úřadům, například státnímu úřadu pro regulaci rušení úřadů a úřadu pro koordinaci zrušení úřadů dočasně obnovených. Na spadnutí je úřad pro vyšetřování lidí, kteří se posmívají úředníkům. Trend, že jednoho dne budeme všichni úředníky, je nezastavitelný. Být úředníkem je totiž lepší než být člověkem, a každý člověk, viz Listinu lidských práv, má právo být úředníkem. Je třeba vytvářet tolik míst úředníků, kolik je lidí, což není třeba nijak popohánět. Samo to jde vpřed. 
	Možná někomu vrtá hlavou, co to je to Laissez-Faire. Něco jako „nechte nás konat“ nebo „udělejte nám volnou cestu“. Časopis bojuje za svobodu jednotlivce, ale svobodu mají jen úředníci. Necháváme je konat, nic jim v cestě nestojí, dokonce mohou to Laissez-Faire přeložit ostřeji: vlezte nám na záda! 
	Je to pěkný základ haiku pro kancelář: Vlezte nám na záda, nás úředníků je armáda, jsme jako bozi, měříme kozy, plodíme spisy, dnes jako kdysi. 

O autorovi| Diář Karla Steigerwalda
Foto popis| O autorovi| Diář Karla Steigerwalda
Foto popis|

Grossův balet igelitek opět na scéně
3.10.2007    Mladá fronta DNES    str. 10    Názory
    Karel Steigerwald        
Už Marx věděl, co neví Gross. Že dějiny se rády opakují jako fraška. Tento efektní, ale nepravdivý postřeh Grosse asi postihne.
Když se po první světové válce vzápětí opakovalo totéž – druhá světová válka – nešlo o frašku, nýbrž o vraždění ještě obludnější, ještě krvavější a ještě nesmyslnější. Gross se utápěl v nějakém snad jednom milionu kolem bytu, sehrál roli nesmírně trapnou, ponížil sebe i svou stranu a nakonec politicky padl. Ať už záhadný milion kdesi naloupil, či od někoho dostal, nebo mu jej skutečně přinesli andělé, nejvíce do očí bila ubohost, s níž toto modrooké „předseda vlády dítě“ na veřejnosti vystupovalo.
	Bylo to skoro tak ubohé, jak ubohé bylo následující policejní vyšetřování, které nic nevyšetřilo, což je u nás standard. Všichni jsme se pobavili, Gross padl, jednoduchá otázka jemu položená na začátku zůstala nezodpovězena dodnes: Kde jste vzal, pane, milion? Celá trapná ostuda posloužila dramatičce Klestilové k vynikající satiře. Všichni ostatní, zejména ti, kdo chtěli vysvětlení záhady, utřeli hubu.
	Teď nás čeká totéž. Celá historka se zmodernizovala – místo igelitky a strýce jsou investiční společnosti, místo podivínského upalovače směnek Slovensko, Němci, šero a tma, která lítá z konta na konto. Všelijaké stíny, které dávají (prý) Grossovi bezdůvodně peníze, které by jinému nikdo nedal. Stejná Grossova samolibá slepota. Naparuje se, že vše vysvětlil v době, kdy je vše nejtemnější, usmívá se a netuší, že je s ním konec. Všelijak se to bude zadrhávat, cyniky to pobaví, ale proč, proboha, musíme být ustavičně vystavováni takovým nestoudnostem? Ať už Gross zkombinuje společností a investorů a zemí a dobrodinců, kolik jej napadne, základní otázka, která v prvním kole zněla na milion, zní teď na milionů desítky nebo i stovky. Gross nakonec prodá své neprodejné akcie a bude mít v rukou miliony z prodeje. Řekne se, koupil za sto, prodal za dvě stě a už je doma sto legálních. To je nejspíš jediný logický smysl této nejnovější aféry. Legalizovat velké peníze.
	Gross má v tomto podnikání, jako mnozí před ním, za ním a po něm, dobré společníky. Orgány činné... atd. Je skoro jisté, že po vleklém, bezbarvém vyšetřování nebude zase, jako už tisíckrát, nic zjištěno. České politické a hospodářské temnoty nejsou sice příliš vynalézavé, ale vynalézaví nejsou ani jejich státní pronásledovatelé. Možná je třeba sednout si až na dno věcí – v české zemi pravděpodobně krade skoro každý, tak nemůže nikoho ani udivit, ani pobouřit, že se krade i nahoře. Co dole leží, taky lidi utrhnou, ulomí, odnesou, nebo když je to přišroubované, alespoň podupou. Grossova odpovědnost bude nakonec zas jen tzv. politická. Na tu on se může s chutí už vykašlat. V ČSSD panuje úvaha, že ta Grossova aféra je řízená a nasazená někým poté, co jim stouply preference. Možná je to obráceně – preference stouply, protože si lid řekl, to je šikovná strana, to je šikovný pan Gross, jak si pěkně nahospodařil miliony.
	Píšeme teď sice o Grossovi, ale každý ví, že píšeme o všech. Gross je vděčný i jako divadelní námět – balet igelitek, poletování kont, dětská tvář podezřelé osoby. Ostatní případy tolik nepobaví. A že jich je. Zvykněme si, že páni nahoře kradou už skoro tak jako lidi dole.
	Toto skeptické psaní by mohl narušit jen objev – vysvětlení, jak to přišlo, že Gross tak pěkně nahospodařil miliony. Gross, kterého z nějaké pracovní dovednosti a intelektuální síly podezírat nelze. Žijeme však v pohádce, jakou umí napsat jen česká politika – chudý chlapec z lokomotivy milionářem. Sám Marx věděl, že toto správné není.

***

Celá historka se zmodernizovala – místo igelitky a strýce jsou investiční společnosti, místo podivínského upalovače směnek Slovensko, Němci, šero a tma, která lítá z konta na konto.

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Žebříčky jsou k ničemu. Hlasujte nohama
2.10.2007    Mladá fronta DNES    str. 11    Názory
    Karel Steigerwald        
Slovutný Reader’s Digest sestavil žebříček zemí podle toho, jak příjemně se kde žije. Dopadli jsme špatně, jsme za Albánií a Běloruskem, takže z toho mají politici radost. Koalice může říkat, že to potvrzuje nutnost reforem, protože naše místo má být někde vpředu vedle Norů, pro Paroubka je to důkaz, kam to Topolánek dopracoval. Lidi, co myslí ve větších plochách, připomenou, že tam to dopracovalo čtyřicet let vlády komunistů, ještě hlubší myslitelé řeknou, to jsme celí my, Češi, už odjakživa. Někteří řeknou, že je to další útok západních cizinců na naši hrdost. Že se jedná o dětinskou hloupost a naivní hračičku, která nemá žádný reálný význam, neřekne nikdo, vypadal by málo vědecky. Politici milují průzkumy, žebříčky a procenta. Fascinují je statistiky a prognózy. Jsou to všechno vědecké pomůcky, které v číslech zachycují lidské omyly a iluze, čili se do politiky náramně hodí. Omyl a iluze, to je odjakživa hlavní pokrm politiky. Metod, jak potvrdit vědecky nějaký důležitý omyl, je mnoho a je také mnoho vědeckých metod, jak potvrdit protichůdné závěry. Všichni znají rozumné výroky lorda Churchilla, že věří jen těm statistikám, které sám zfalšuje. Ani skutečnost, že většina prognóz se vždy mýlila, nikoho nezneklidňuje. Omyl neomyl, nové prognózy se hltají stejně radostně jako ty staré. 
	Důležitým neštěstím je také veřejné mínění, názor lidu, různá ta referenda a průzkumy, kterým se lidé také klaní jako božstvu pravdy. Už se zapomnělo na jásající Němce pod Hitlerem, Čechy pod Gottwaldem. Dnes nikdo nejásá nad ničím, naopak se naříká, že se žije hůř než za Husáka. Mínění davu je stejně omylné a přelétavé jako mínění jedinců, nač ho zkoumat. V Čechách se špatně žije nikoliv kvůli prachu ve vzduchu, nýbrž kvůli Čechům. Přesněji: kvůli jejich sklonu k davovému myšlení a neschopnosti mít vlastní svobodný rozum. Už někdo udělal tabulku na téma, proč v Československu (zejména v Čechách a na Moravě) jásalo pod Stalinem mnohem víc lidí než v jiných porobených zemích a proč máme i dnes možná nejvíc komunistů na světě? Kdybychom se přestěhovali do těch zemí, kde se žije nejlépe, žili bychom s chutí zas špatně. Ale možná že právě toto „špatně“, které má často podobu vzteku a nenávisti, je pro mnoho lidí argumentem: u nás se žije dobře. Mít vztek, nadávat a stěžovat si, to je slast, která tě lehce vyhoupne na přední místo tabulky. Řekne se: jak je v té zemi krásně, tolik tam nářku a vzteku! Zajímavá by byla tabulka opačná - kde se žije nejhůř. Nebyl by to obrácený žebříček, ty bohaté země by se zas vyšvihly na přední místo a my, kde se žije špatně, bychom zas spadli dolů. 
	Na všechny vědecké tabulky, žebříčky a procenta vztažená na kupní sílu se dá přilepit jediný univerzální výsledek: cokoliv. Ke každému názoru existuje statistika, která jej potvrdí, a každý i sebepitomější žebříček najde dostatek ctitelů, kteří budou křičet: Tak vidíte! Existuje jediný vědecký nástroj pro výzkum toho, jak se kde žije - lidské nohy. Kam se lidi hrnou, tam je lépe než tam, kde byli předtím. Zajímavý pohled mají Rusové. Jejich přísloví: všude je dobře, kde nejsme, vystihuje mnoho. Jako by to „dobře“ Rusům utíkalo směrem pryč. 
	Už Hašek ve Švejkovi píše, že příděl sága na vojáka c. k. armády byl zvýšen nebo snížen o pět gramů, což je o třicet procent víc než v armádách nepřátel. Ságo ovšem nikdo nikdy u vojsk neviděl. Také ho nikdo k ničemu nepotřeboval. Dnes už nikdo ani neví, že se ságo dávalo po polévky. 
	A to bylo velké vítězství tabulek a procent. 
	Naše pozice za Běloruskem nám může být skutečně fuk. 

O autorovi| Karel Steigerwald, komentátor MF DNES
Foto autor| FOTO: REUTERS
Foto popis| JE TU PRIMA. Jsem Kubánec a jsem šťastný, abyste věděli!O autorovi| Karel Steigerwald, komentátor MF DNES
Foto autor| FOTO: REUTERS
Foto popis| JE TU PRIMA. Jsem Kubánec a jsem šťastný, abyste věděli!

Miliony Grosse a Stalina jsou na tom podobně
27.9.2007    Mladá fronta DNES    str. 14    Názory
    KAREL STEIGERWALD        
Gross nás ujišťuje, že nejde o tři sta milionů, nýbrž o řád méně. To je něco mezi deseti a stem milionů. Nemyslím, že by to někoho uklidnilo.
	Zažil jsem v mládí podobný případ, kdy také šlo o to, jestli je něčeho řádově víc, nebo míň. Někdy koncem sedmdesátých let napsalo Rudé právo cosi pochvalného o Stalinovi. Zeptal jsem se tehdy jednoho předválečného komunisty, filmaře, jestli se ten masový vrah zas bude chválit. Odpověděl, že se to s tím masovým vrahem přehání. Že v žádném případě nezavraždil desítky milionů lidí, nýbrž méně. Zeptal jsem se, když to nebyly desítky milionů, jestli to byly miliony.
Filmař se zamyslel a zavrtěl hlavou. I miliony mrtvých je přehnané. Šlo tedy o statisíce obětí?
ptal jsem se dál. Nešlo. Nezavraždil tedy nikoho? To ne, řekl filmař, zavraždil jich dost. Desítky tisíc? Ne. Jeden tisíc? Filmař byl v rozpacích. Jediné číslo, které byl ochoten ratifikovat, byl nejasný výraz „dost“. Byla to debata o tom, kdy končí vrah a začíná masový vrah, případně také o tom, co to je masa. Shodli jsme se na tom, že Stalin zavraždil dost lidí, ale můj termín „masový“ pokrokový filmař nepřijal. Zdálo se mu, že míň mrtvých je méně hanebné než víc mrtvých.
	Gross je na tom podobně. Tři sta milionů sundal na třicet milionů a možná půjde ještě níž. Zdá se mu, podobně jako tomu předválečnému komunistovi, že tím se rozměr jeho případu pěkně zmenšuje. Třicet milionů je přece podstatně méně než tři sta. Ale stejně jako v případu Stalinově je to stále masa milionů. Může se však křičet: Už zas pomlouvají. Tři sta to nebylo! Tolik jich nezabil.

Osobnosti varují před úpadkem. Co tím myslí?
26.9.2007    Mladá fronta DNES    str. 12    Názory
    KAREL STEIGERWALD        
Naše přední osobnosti, Svěrák, Halík, Grygar a další, varují před duchovním a kulturním úpadkem země: klesá úroveň vzdělanosti, narůstá nepoctivost, agresivita a vulgarita. Lidé se orientují na rychlý úspěch. Mění se v nemyslící dav spotřebitelů všeho možného. Klesá všeobecný rozhled i schopnost porozumět světu.
	Takto černý popis země sedí vždy. Vždy by mohli lidi méně krást, být víc vzdělaní, vážit si víc duchovních hodnot a méně zbytečně žrát. Osobnosti to jistě vědí, ale zdá se jim, že dnes je ten úpadek zvlášť nápadný a hluboký. Může to tak i být, to se holt těžko měří. Je-li ale dnešní mládež na tom zle, pak právě osobnosti, ta naše stará generace, za to mohou. Tak ji vedly, vychovaly a tak jí byly příkladem. Úpadek země začal před půl stoletím likvidací vzdělanců, agresí, která vraždy a loupeže maskovala řečmi o pokroku. Lidi se měnili v uštvané tvory shánějící materiální hodnoty na černém trhu a nemyslící dav ječel v průvodech a přál Horákové smrt. Na rozdíl od signatářů si myslím, že posledních osmnáct let se z toho úpadku krok za krokem země hrabe a ještě dvacet let hrabat bude. Plakat nad úpadkem všeho je efektní. Přemýšlet, proč úpadek přišel, už méně. Vždyť součástí toho úpadku je i věta: Před třiceti lety úpadek nebyl, dnes je.

Chcete opravdu šetřit? Jezte peníze!
21.9.2007    Mladá fronta DNES    str. 14    Názory
    Karla Steigerwalda        
Haiku

Krátké lidové haiku říká: Kdo šetří, má za tři. Jiné chválí hospodyni, která skáče přes plot. Šetrnost je hodnota.
	Od experta z národní banky jsem se dozvěděl, že šetrnost hodnota být nemusí. Každá ušetřená energie vyvolá další spotřebu energie. Co udělají lidé, když ušetří? Za ušetřené letí na Malorku či si koupí nové lyže. Kdo plýtvá, na Malorku neletí, šetří vzduch, letadla a pláž. Jediná cesta, jak ušetřenou stovku neproměnit v další energii, je sníst ji. Ovšem masové pojídání peněz může vést ke zvýšené ceně peněz, ke krizi, bídě a hladu. Penězi, jak říkají myslitelé, se nenajíš. Nepatří do žaludku, nýbrž do života. Tam vyvolávají další spotřebu energie. Ušetřené peníze jsou pro planetu zlo. Kdo chce prodávat energii, radí: Zhasni! Za úspory nakoupíš další energii.
	To je zdrcující informace pro hospodyňky, ctitele spořivosti a ekology, kteří chtějí být šetrní k planetě. V poslední době se hodně prosazují úsporné větrné elektrárny, energie z biomasy, kamna na šťovík. Z toho se můžeme jen radovat. Radost je ale hned menší, když přijde zpráva, jak nešetrné k přírodě jsou šetrné elektrárny a jak škodlivé pro zeměkouli je spalovat biomasu a co to stojí energie. Větrník přede, vyrábí elektřinu zdarma, neškodí, hýbe jím vítr. To je krása. Krásu však zmenšuje, že někde vzadu se ke každému větrníku musí (z technických důvodů) přistavět stejně velká elektrárna na uhlí nebo atom či plyn. Ušetřili jste, ale zvýšily se náklady i škodlivost. O svozu a sušení šťovíku nemluvě.
	Já zkušený ekolog jsem, jenže je to pěšky jako za vozem. To si můžeme pozpěvovat, rozlíceni ekologickými paradoxy. Ekolog je proti jaderné energii, protože zanáší přírodu radioaktivním odpadem, je proti uhlí, protože má zplodiny v ovzduší, totéž proti plynu a jak se ukazuje, škodlivá je i produkce energie z větru a biomasy. Energie z vody vyžaduje stavět škodlivé mamutí přehrady, výroba elektřiny ze slunce vyžaduje ohromné množství jedovatých materiálů na ty fotocelly. Energii však vyžadují i ekologové. Nejedí maso, chodí pěšky, šatí se do kopřiv, ale v součtu všeho je jejich energetická spotřeba řádově stejná jako spotřeba neekologů.
V ekologickém boji je málo rozumu, zato spousta lidské pošetilosti, pýchy a nafoukanosti jedinců, kteří se rádi vyvyšují nad chamraď. Ušetří za benzin do auta, ale za ušetřené letí do Asie na kongres ekospořilů.
	Jen ekokacíř by se nebál říct, že nevadí, když lidé chtějí energii.
Mají ji rádi. I ekologové. Energie představuje bohatství, rozkoš, blahobyt, krásu. Kdo má energii, má plavé ženy. Za starých časů by se tomu všemu řeklo: ráj. Dnes: energie. Bude obtížné lidi přesvědčit, že energie je čert a že každý, kdo energii chválí, půjde do pekla.
	Peklo čeká mě. Napsal jsem parodii na naše rasisty. Podle jejich seznamu Židů jsem stvořil seznam Čechů. Myslel jsem: uvidí se, co je to za blbost, ty seznamy. Nějaká duše mě udala a budu vyšetřován pro hanobení rasy, národa, vyznání a přesvědčení. Ve vězení neskončím, zato se spousta policejních úředníků bude bavit sepisováním výslechů a jiných úředních papírů do větru. Věc je od prvního pohledu nesmyslná. Říká se: málo je policie. Ale na tyto lapálie je jí dost. Do sporů o hanobení by se plést neměla – kdo se cítí zhanoben, ať žaluje toho hanobitele. Co je kritika, co je hanobení a hlavně, zda se dá hanobit i pravdou, to jsou věci mimo státní moc. Vždyť už sám ten komentátor ustavičně hanobí vládu – kritizuje to, co dělá, a to je vlastně trestná činnost.
	Pošetilost lidí je nekonečná. Ekolog energii nechce, ale svítí doma a v zimě nežije v zimě. Policie otravuje lidi, zato zločin jí uniká. A já? Jdu na chodbu zhasnout. Chci mít za tři.

O autorovi| Diář Karla Steigerwalda
Foto popis| O autorovi| Diář Karla Steigerwalda
Foto popis|

Světová muzea a galerie: velká přehlídka loupeží
20.9.2007    Mladá fronta DNES    str. 14    Názory
    KAREL STEIGERWALD        
Švédové nám toho ukradli hodně a kdekdo dnes jistě upadá v pokušení - co jim takhle nevrátit ukradenou bibli s ďáblem, kterou nám tři sta let po krádeži naivně půjčili? Někdo dokonce říká -ďábel patří do Prahy. 
	Bible s ďáblem není jediná krádež. Všechna muzea světa a všechny galerie nejsou nic jiného než přehlídka loupeží, krádeží, drancování a plenění. Lidské dějiny takové jsou. Zkuste ty věci dnes vrátit na místo a svět zaplaví bezradné karavany se zbožím. Mnohé cenné předměty byly uloupeny několikrát, ani by se dnes nezjistilo, kdo byl lupič prvotní a kdo cílový. 
	V dějinách loupení a plenění jsme na tom my Češi dobře. Nemáme na štítě poskvrnky - s výjimkou husitů, kteří plenili, ale neloupili, protože si z fanatických příčin kulturních cenností nevážili. Můžeme na to být pyšní. Ale zase kvůli tomu nemáme žádné obrovské obrazárny a muzea plná naloupených předmětů. Máme v těch budovách jen to, co nám zbylo, co se nestačilo někam po drancování odvézt. A co, ruku na srdce, husiti nestačili spálit... 
	Že Češi málo loupili, to není zásluha. Nemohli. Je nás málo, jsme slabí, mohli bychom oloupit málokoho. To je štěstí malých národů. Jejich neštěstí je, že proto nic nemají. 
	Protože si jich váží i lupiči, nejvhodnější připomínkou toho, jak lidé kradli a loupili, jsou umělecká díla. Vše ostatní, co se uloupilo, v ruchu dějin zmizelo. Jen v galeriích je dodnes vidět, kde a co a komu ukradli. I v tom je krása umění.

Masaryk nebyl žurnalista, nežral a nemlaskal
18.9.2007    Mladá fronta DNES    str. 14    Názory
    KAREL STEIGERWALD        
Kolega Martin Komárek ve včerejších novinách napsal, že Tomáš Garrigue Masaryk byl politik provinčního formátu, nacionalista a chabý intelektuál.
Není to pravda.
	Masaryk vnesl do české společnosti hodnoty, které v ní před Masarykem nebyly a které se po něm jen s obtížemi v naší kotlině prosazují. Uměl jít proti proudu, nepřitakávat davu. Měl odvahu stát za svým názorem i osamělý. To je u českých vzdělanců neobvyklé. Ani Masarykovi se to nevyplácelo. Postavil se proti nacionalistické bajce zvané Rukopisy. Tvrdil, že nelze žít na literárním padělku. Byl tedy zrádcem. Vypískali ho z národa i studenti. TGM předvedl, že vzdělanec má myslet hlouběji a dál než dav. I za cenu samoty, proti všem. Český vzdělanec ale rád stojí se všemi proti... právě proti Masarykům. Jeho intelektuální výzbroj je často na úrovni ne průkopníka, nýbrž ulice.
	Masaryk podruhé ohrozil národ v aféře Hilsnerově. Opět sám, proti bludu, nacionalistickému štvaní, proti provinční kyselosti Čechů. Stal se agentem Židů.
	TGM se tato modernizační mise Čech nevyplatila. Provinční kotlina jej předělala v tatíčka, dala pod něj koně a dnes se takto vymaškařené zpotvořenině posmívá, protože neví, že se posmívá svému dílu, ne TGM. Skutečného Masaryka zakryla.
Dnes by proti všenárodu a antisemitismu nikdo nevystoupil.
Ztratil by voliče. Však i TGM je skoro neměl. Milovat začali až tu jeho sochu.

Kdy bude demonstrace za vyšší službu vlasti?
17.9.2007    Mladá fronta DNES    str. 14    Názory
    Karel Steigerwald        
Vsobotu stávkovala policie a stávka se nepovedla. Přišlo málo lidí. Hořká věc, nepřijít. To zná každý, kdo veřejně něco podniká. Policisté stávkovali proti státu. Tedy: tři sta policistů stávkovalo proti služebnímu zákonu. Mysleli, že jich budou tři tisíce. Tisíce přijít nemohly. Mazané náčelnictvo je prý nasadilo na různé policejní akce. 
	Služební zákon se policii nelíbí. Problém je, že málokomu se líbí policie. Poměry v ní nejsou moc dobré, lidé nemají pocit, že policie je tu v každý čas pro jejich bezpečnost, jak říkávalo policejní heslo v německé bonnské republice. Toto cítí kupodivu i stávkující policisté, kteří svou účastí prý chtějí dát veřejnosti impulz, že i přes známé nešvary policie existují takoví, kteří svou profesi berou jako vyšší poslání a službu vlasti. Na stávce se podílel i bývalý ministr vnitra Bublan. Přišel si ke stávkujícím pro prohlášení. Potvrdil, že jde o stávku opozice proti vládě, tedy stávku politickou. To je u policie divné – policisté jsou politicky neutrální lidé, zaměstnanci státu, nikoliv vlády či opozice, řídit by je měly zákony, ne Bublan či dnešní ministr. Ale Bublana právě jako listonoše, který ministru Langerovi donese prohlášení, stávkující policisté potřebovali, aby bylo vidět, že o politiku jde. Svůj list mohli Langerovi dodat bez Bublana, to by snad svedli. Tím, že to neudělali, zdůraznili největší policejní problém: málokdo věří, že česká policie postupuje neutrálně, striktně podle zákona, neochvějně legálně, mimo tlak politických struktur. Stávka s Bublanem to jen potvrdila. Takové hrátky s opozicí mohou jen škodit. 
	Policisté vědí, že jejich výkony nejsou často dobré, vědí, jak jsou na tom s korupcí, vědí, že obyvatelstvo na ně nehledí s dostatečnou úctou jako na nepolitické muže zákona. Přesto se Bublana neleknou. Tím ta podezření nezmenšují, nýbrž nafukují. 
	Každou chvíli si člověk myslí: Proč si ta policie nepočíná chytřeji? Proč nevynaloží alespoň tolik důmyslu, kolik ho vynaloží zločinci? 
A proč není bystrá v tom elementárním: aby si při protestu sepsala, co má proti vládě, a dala to přímo vládě. Proč to bere přes Bublana? Neumí mu říct: Pane Bublane, vraťte se zpět do vašeho opozičního sekretariátu, my jsme státní policie, nazdar, nic nepotřebujeme méně, než aby si o nás mysleli, že sloužíme Bublanovi? 
	U nás se skoro nic státního nezlepšuje. Kdyby se jako stát chovaly soukromé firmy, ze kterých je ten stát živ (a ze svých občanů), dávno by zkrachovaly. Stát je drahý, málo funkční, což ví každý. Náprava, když má nastat, se stane vždy předmětem politické války, jejíž konec se jmenuje pat. 
	Langer se přece jen pokouší něco modernizovat v policii, která nám ostatním bohužel pije víc krve, než nám dává uspokojení. Modernizace je vždycky dobrá příležitost pro opozici, aby křičela: Pozor, blíží se katastrofa! Dobré na Bublanově policejní stávce je jedině to, že policistů přišlo tak málo. 
	Nejlepší bude, když se dočkáme policejní stávky za zlepšení, za očistu a za vyšší službu vlasti. Rozuměj: aby to za ty peníze fungovalo. 

***

Služební zákon se policii nelíbí. Problém je, že málokomu se líbí policie. Poměry v ní nejsou moc dobré, lidé nemají pocit, že policie je tu v každý čas pro jejich bezpečnost. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Chcete být s Rusy, nebo v bezpečí?
15.9.2007    Mladá fronta DNES    str. 10    Názory
    Karel Steigerwald        
Češi sedají Rusům na lep rádi. Posledním příkladem je aféra Radar. Jediným, komu radar opravdu vadí, jsou právě Rusové. Středoevropský prostor, kterého se zmocnili po druhé světové válce a čtyřicet let jej pustošili, považují i dnes za své bližší zahraničí, na něž mají právo a do kterého se chtějí co nejdříve vrátit. Pokud bude toto bližší zahraničí volné, vrátí se. Odradit je může jen skutečnost, že tu pro ně už nebude místo.
	Celá aféra kolem radaru vyvolává jen jednu otázku: S Rusy, nebo bez nich? Odpor proti americkému radaru je jen jedna půlka logické věty. Ta druhá zní: Rusové, vraťte se a postavte si svůj radar. Toto si musí příznivci i odpůrci radaru důkladně promyslet - co si vlastně přejí? Radar je jasným signálem, kam hodlá Česká republika patřit a které civilizační hodnoty chce sdílet. Handlířské argumenty starostů brdských vesnic jsou liché - o ně vůbec nejde. Neexistuje také žádná „třetí“ varianta, které by se mazaní Češi chytili. Varianta bez Rusů a bez Američanů, když to vyjádřím symbolicky. Leda by se někdo chtěl přidat k islámskému fanatismu - to by byla varianta třetí.
	Vyčítat starostům, že neprotestovali za komunistů proti ruským jaderným zbraním u nás, nemá smysl. Jednak některým starostům ty zbraně tehdy vůbec nevadily, protože byly namířené proti kapitalismu, jednak by každý existující protest velmi rychle zanikl za zdí věznice. Což se dá použít jako příměr - chceš s radarem takovou civilizaci, v níž můžeš proti radaru protestovat (což dnes máme), nebo chceš civilizaci bez radaru a s potlačenými protesty, takže se ani nedozvíš, že nějaký radar je, a když se to dozvíš, tak tě zavřou? O tomto problému je spor o radar - ne o tom, že prý bude světélkovat křoví, tatínka radar ozáří a neporostou houby.
Putinův odpor proti radaru radar ospravedlňuje. Alespoň pro toho, kdo nechce znovu žít v bližším zahraničí Rusů a v jaderném úložišti jejich agresivního státu.
	Češi, pokud se sami nad sebou zamyslí, vždy vykazovali smysl pro omyl. Přichylování se k ruskému dubisku, velký omyl z devatenáctého století, trvá dodnes - bez ohledu na hořké zkušenosti s Rusy. Po druhé světové válce měli Češi iluze o Rusech-osvoboditelích. Málokdo viděl, že právě přišli noví okupanti, kteří si s nacisty nezadají. Dnes vládnou iluze o radaru, jako by to byl problém houbařů, ekologů a chatařů v Brdech.
	Vypadá to, jako by u nás měl Putin dost svých lidí ochotných střežit území jeho zájmu. Ale tragikomedií je, že to nejsou Putinovi podplacení lidé, že si to všechno myslí sami od sebe, v rámci českého talentu nerozumět vlastním dějinám.
	Radar torpéduje i opozice, ale když byla vládou, sama ho vyjednávala. O radar jí nejde, nýbrž o to, jak zasolit dnešní vládě, i kdyby to bylo za cenu otočení země k Rusům. Tato nízkost není nijak neobvyklá.
	Rusové mají dějiny ještě směšnější a tragičtější než my. Teď je zas budou přepisovat, aby vypadaly lépe, heroicky a bojovně. Co v Rusku přetrvává komunisty, cary, raskolniky i boha hromovládce, je idea říše. Rusům to dává krev do žil, pro bližší zahraničí je to nesmírně riskantní.
Četli jsme, že Rusové mají bombu, která se rozpráší až do útrob cíle, pak vybuchne.
Té bomby máme my sami v útrobách dost a často už bouchla.
	Radar sám není nic vážného. Může být tady nebo jinde, možná třeba ani nebude. Vážná je provinční omezenost, s níž je radar hodnocen.
Povyšme otázku radaru na vážnou letovou hladinu: chceme být druhy Rusů, nebo chceme být před Rusy v bezpečí? To je ta pravá radarová otázka, vážení starostové a jiní příslušníci bezradarového hnutí. Tu si položte. A dejte ostatním svou odpověď: s Rusy.

***

Co v Rusku přetrvává komunisty, cary, raskolniky i boha hromovládce, je idea říše. Rusům to dává krev do žil, pro bližší zahraničí je to nesmírně riskantní.

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Gorbačov a Dušek, dva slepci
14.9.2007    Mladá fronta DNES    str. 12    Názory
    Karla Steigerwalda        
Haiku
Diář Karla Steigerwalda

Od Žiliny ide vlak, na ňom sedí Šaňo Mach, zpívali kdysi nacionalističtí Slovácihlinkovci. Vyjadřovali tímto naci-haiku, že se odshora ze Žiliny na Bratislavu valí něco velkého, železného, co Slováky spasí. Píseň pokračovala, že všichni Češi utíkají, lebo majú strach, a že se po jejich kotrbe má rezať do krve, což se na Slovensku nebere nikdy tak vážně, jak by Češi mysleli. Šaňo ale nedopadl dobře. Slovákům nepomohl, zato byl jako fašista ve vězení, kde snad i umřel.
	V podobné situaci je Jaromír Dušek, který také seděl na železném vlaku, hrnul se odshora na Prahu a byl postrachem všech nikoliv Čechů, nýbrž ministrů, vlád a podobné havěti. Ovládal modrou armádu, způsobil mnohé stávky, pády ředitelů a ponížení ministrů včetně premiérů. Dušek brzy po listopadovém převratu objevil kouzlo odborů: moc v demokracii nemusí pocházet jen z voleb, může pocházet i z demagogie a z toho, že se zájmy skupin lehce mohou vydávat za zájmy všech. Politici se odborářů bojí, železničních dvojnásob. Stávky, jimiž Duškovi lidé bojovali za svá práva, byly vždy bojem nikoliv za práva, nýbrž za nárok: Spoluobčani, dejte nám, železničářům, z vašich daní větší platy. Takto řečené nároky by nemusely zabrat - ne všichni lidé si myslí, že mají železničářům na jejich vlaky dávat ze svého. Proto se takový nárok musí vždy vyhrotit proti vládě - Vládo, dej nám, na co máme právo. Jenže vláda sama nic nemá, vláda rozdává peníze lidí.
Vládu nikdo nemá rád a lidi potěší, když jí někdo nadává. To je princip všech odborářských bojů státních zaměstnanců.
	Dušek skončil jako opravdový odborářský boss: obviněn z přepychu, svévolného vládnutí a nejasných finančních machinací. V prostředí odborářských milionů a nepříliš jasných kontrol a demokratických mechanismů je to pád velmi lákavý -Američani by mohli vyprávět, jak podobné bývají odborové centrály centrálám mafie a jak odbory prorůstají s podsvětím i vládními kruhy v jeden chuchvalec, obtížně čitelný. Sám Dušek se po pádu neudržel a už mluví o popravě a frašce a o tom, že jde o pučisty, kteří se chtějí zmocnit majetku, jejž on, Dušek, železný oř, nashromáždil.
	V tomto smyslu je Dušek slepý -pokouší se otevřít Pandořinu skříňku odborářských sekretariátů. Doposud se mělo za to, že odboráři jsou dobro a správná věc, po Duškovi se někdo možná podívá, jaké dobro a komu ty odborářské majetky přinášejí, jak je Dušek vlastně nashromáždil a co jsou to ty odborářské puče a popravy ve jménu milionů. Odbory to může stát pás cudnosti, v nějž se zatím halí.
	Slepý jako Dušek je i soudruh Gorbačov. Je to muž, který z naivity či čert ví proč urychlil zánik komunistického panství, ačkoliv chtěl komunistické panství modernizovat. Pro demokratická média se stal dobře prodejným maskotem, pro Rusy zhoubcem impéria, pro nás doma dědicem Dubčeka, slepcem, který šťastně z hlouposti povalil shnilou chatrč a pustil nás ven. Imperiálním tvorem zůstal, dnes chválí Putina, chce zas ruské impérium, kam i my prý patříme. Smysl demokracie nikdy nepochopil, nevěří Američanům, má s nimi špatné zkušenosti, aniž vzal v potaz, kdo a jaké zkušenosti má s Rusy. Dnes vysvětluje, že Rusko zvedá hlavu, a chce se dožít imperiální resuscitace. Měl by vrátit Nobelovu cenu míru. Nebo lépe: takové ceny by se neměly dávat. Nevyplácí se to.
	Dušek má prý nejasné finance, ale v dozorčí radě drah zůstane. To je divné, buď je nevinný, nebo nemůže nic dozorovat. Ale bývala česká básnička o tom, že se z ničeho nemá moc střílet: trochu plakal, trochu krad, byl to český demokrat.

Foto popis| Foto popis|

Jaký je smysl 0,2? Jediný. Ponížit člověka
12.9.2007    Mladá fronta DNES    str. 14    Názory
    KAREL STEIGERWALD        
Existuje jedno nešťastné číslo. Není to třináctka, nýbrž 0,2 promile. Jedno pivo, deci vína - a katastrofa je tady. Je to číslo z dob komunistické vlády, kdy se raději pětkrát řezalo, než jednou měřilo. Pijí? Zákaz! Čtou? Zákaz! Hranice? Zákaz! Komunistické hnutí bylo hnutí s největším počtem zákazů na metr čtvereční území. Většina z nich měla jediný smysl: ponížit člověka. 
	Alkohol za volant nepatří, tatínku a maminko! To je pravda, ale 0,2 - je to alkohol za volantem? Řidiči s 0,2 páchají asi tolik přestupků jako řidiči s 0,0. Totalitní vysvětlení bylo: když povolíme 0,2, ožerou se lidi jako zvířata. Události na silnici ukazují, že zvíře, které se ožrat jako zvíře chce, 0,2 neodradí. Šikana však dopadá hlavně na neškodné 0,2, kteří nebourají a neohrožují. 
	Represe, marná sláva, nejsou u nás nastaveny preventivně, aby od zločinu odrazovaly, nýbrž šikanózně. Navíc: 0,2 je sporné číslo, které nemá s bezpečností nic společného. Ale má mnoho společného s otravováním lidí. Vrazi za volantem, přeborníci vysokých promile, řádí nerušeně: policie sedí v kanceláři a zbytečně vyslýchá 0,2.

Čeho byl Gottwald plný pytel?
11.9.2007    Mladá fronta DNES    str. 12    Názory
    Karel Steigerwald        
Haiku 

Udal mě čtenář přímo šéfredaktorovi, že haiku není, co píšu, nýbrž sedm slabik, pět slabik a zase sedm, přes což prý nejede vlak. Potěšilo mě, že umění udávat neochabuje, ale zarmoutilo, že s lehkovážností, humorem a hravostí neradno si v Čechách zahrávat. 
	Patří to k sobě: smrtonosná vážnost, pedanterie a udávání. Když berete svět jako zkamenělou pravdivost, kdejaký lehkovážník, co si se skutečností jen tak pohrává, vás naštve a odtud už si udání lehce ospravedlníte. Nejčastěji se to vyjadřuje slovem: znevažování! 
	Myslím, že to býval i trestný čin: znevažování socialismu, Husáka, Marxe atd. Dnes to snad není trestné, ale přísné oko všelijakých kontrolorů na nás hledí dál. S lehkovážností mají potíže i v zahraničí. 
V Německu nastaly potíže s komedií o Hitlerovi. Je názor, že komedie, která Hitlera zesměšňuje, jej polidšťuje a uráží miliony obětí. To je názor, jako kdyby byl přímo od nás. Jde přece o to, jestli je komedie dobrá, nebo hloupá, nikoliv o to, komu se smí smát. Smích je přeci dobrý rentgen, který tupost lidí prozařuje, dívá se dovnitř událostí i povah, a když nějakého netvora typu Hitler zlidští, ukáže naopak bohatost jeho lidské obludnosti lépe, než když se vysmíváme nějaké zkamenělině bez duše. 
	Netvor s duší je mnohem obludnější a z jeho zvrácenosti se můžeme poučit. Hitlera ustavičně ukazují jako řvouna, Hitler ovšem byl také šarmantní a okouzlující. Jeho posluchači nejen fanaticky řvali, ale také se smáli. To by asi ani naši strážci vážnosti nepřipustili. Ale zjednodušit netvora na obludnost znamená neporozumět mu. Směšnost sesazuje voly z trůnu, ne vážnost. 
	Zažívám to i já. Hrajeme v našem divadle kabaretní féerii o vraždě Milady Horákové a o jejím vrahovi Gottwaldovi. A jsou diváci, které zlobí totéž, co asi zlobí některé Němce u komedie o Hitlerovi. 
Prý tím, že Gottwaldovi dávám lidské rysy, zbavuji jej obludnosti. 
Můj Gottwald je gargantuovský pytel krutosti, zbabělosti, úzkosti a strachu ze Stalina a z jeho vlastních kolegů - komunistů. Gottwald váhá, zda má dát Horákovou zavraždit, zmítá se pochybami i strachem a patlá se ve vlastní krutosti omezence. Myslím, že ti diváci nemají pravdu - odpuzující a komicky lidský a jímavě směšný Gottwald podle mého názoru mnohem lépe ukazuje na podstatu krvelačnosti, na jeho poraněné lidství. Můj Gottwald říká: Největší úspěch komunistů je duše na sračku. 
	Kdysi měl potíže Škvorecký -v románu Zbabělci zesměšňoval krom Rusů a komunistů i české maloměstské demokraty na konci války - to nekomunisty pobuřovalo. Totéž potkalo i Miloše Formana - proti filmu Hoří, má panenko se zvedla jednotná fronta strážců vážnosti, hasiči počínaje a prezidentem Novotným konče. Univerzální argument, který obíhá celou planetu: On se cynicky směje lidem, ale má se jako humanista smát s lidmi. Této výtky se dočkal Forman i v USA. 
	Nevážnost a posměváčky bychom měli chválit a podporovat. Život je hodně těžký, a když ustrne do věčné vážnosti, je ještě těžší. Nepřátel humoru je mnoho a vyskytují se všude. Uniknout jejich slídivému a karatelskému zraku je obtížné. Planou pravdou, neznají mezí. Jsou neustále na stráži. Střeží odkazy, památky, věčné hodnoty a svatá místa. Mají zásady, přes které nejede vlak. Kvůli nim jsou války, hladomory a globální oteplení planety. Ta už je nemůže unést. Vlak ale jezdí přes všechno, jak nás mnohá železniční neštěstí mohou poučit. Zkusím dnes nevážné haiku politické: KSČM je značka všech značek Gottwald byl pytel plný pilin. 
Kdo čekal rým, toho zklamu. 
Musí si ho dodat sám. 

O autorovi| Diář Karla Steigerwalda
Foto popis| O autorovi| Diář Karla Steigerwalda
Foto popis|

Vybírá se král Ječmínek
10.9.2007    Mladá fronta DNES    str. 14    Názory
    KAREL STEIGERWALD        
Socialisti snad navrhují na prezidenta Jiřího Dienstbiera, Jana Švejnara a osobu tajnou. 
Může to být jinak. 
	Lidovci nabízejí předsedu Akademie věd Václava Pačese. Mohou to změnit. 
	Zelení mají také Švejnara. 
I s tím se dá hnout. 
	Jsou to osobnosti ctihodné, vážené. Jedná se ale o krále Ječmínky. Proč? Protože funkce prezidenta republiky je buďto funkce politická, reprezentující politický život státu. Cesta k této funkci je potom také politická. Kandidát musí mít za sebou léta práce v politice a politické výsledky, které jsou čitelné a které volitelům sdělují jasně: volím či nevolím proto a proto. 
	Nebo je to funkce nepolitická, jaksi královská, spadne do klína tomu, kdo se tak narodil nebo koho našli v obilí. Nalezenec může a nemusí být dobrým králem, jedno však splňuje: je to autorita, k níž se uchylujeme v kletbě i radosti. 
	Rozdíl je zřejmý: politický prezident ke své funkci spěje logikou dlouhé životní práce v politice, prezident Ječmínek je naopak náhle, jako Přemysl Oráč, nalezen v obilí, v Akademii, v bance, kdekoliv. 
	Náhlost, s níž se rodí kandidáti na prezidenta většiny našich politických stran, svědčí o tom, že Ječmínek je jim bližší než politický prezident. Úřad prezidenta se u nás narodil jako derivát rodiny Habsburků. Jako otec všech bdí na Hradě. V ústavě je ale napsán úřad politický. 
	Nebo je to všechno jednodušší: Ječmínek nebo třeba čert, hlavně ne Klaus. I to je ale politika.

Osoba blízká, osoba cizí, trest vzdálený
6.9.2007    Mladá fronta DNES    str. 14    Názory
    KAREL STEIGERWALD        
Osoba blízká je účinná finta řidičů. Opírá se o právní ustanovení, že nikdo nemusí udávat osobu blízkou, když ta něco spáchá. Je to fiktivní příbuzný, který za vás řídí, když policie dobře nevidí do vašeho obličeje. Tím se úspěšně zbavíte trestu za dopravní přestupek, pokud však nějakou osobu blízkou máte. 
Osamělci jsou tu v nevýhodě. 
	Právník řekne, že je to tak správné - když policista neviděl, kdo řídil, nastupuje po právu osoba blízká. Není možné trestat vás, když řídil, jak vy říkáte, někdo jiný, vám blízký. Právnický postup proti této kulišárně je možný: zákaz půjčovat automobil osobám blízkým. V takovém případě by vždy seděla za volantem osoba cizí. Vy byste ji musel udat. Spousta řidičů by zákaz dokonce uvítala. Dal by se použít proti manželkám, jsou-li blízké. Ve skutečnosti je osoba blízká jen výčnělkem sněti, která naším právem prorůstá. Všelijaká ustanovení, spravedlnost chránící, se masově využívají k pravému opaku: ke znehybnění spravedlnosti. Je v tom velké lidské pokrytectví - všichni vědí, o co jde, mazaně se culí, ale osoba blízká tu je a funguje. Právníci krčí rameny: zákon platí. U nás se spravedlnost měří často jen od oka. Bigotně platí, pouze když slouží k vyklouznutí pachatele, té osoby každému blízké.

Strejci loví Klvaňu
31.8.2007    Mladá fronta DNES    str. 12    Názory
    Karel Steigerwald        
Haiku 

Diář Karla Steigerwalda 

Existují čtenáři, kteří už zase nevědí, co je to haiku. Myslí si, že jsem blbec. 
Psát haiku je riskantní. 
Když si něco o něčem myslíte, něco kritizujete, vždycky se najde mnoho čtenářů, kteří vám napíšou to o blbci. Když si nemyslíte nic, nikdo vám o blbci nenapíše. 
	Tak znovu - co je to haiku. Je to minimální básnický útvar z Japonska, který plete dohromady skoro nic z přírody s lidskými pocity, které bývají větší než příroda. Japonec klidně napíše haiku, že padla kapka vody. Plác a ticho. Japonec sedí a slyší v tom tichu celý úzkostný smysl existence. Je v tom obrovská intimní kultura citů. Když si vzpomeneme, že Japonci byli ve válce mimořádně krutí a že si rádi párali břicha mečem, zdá se být haiku nepochopitelné. Já jsem si haiku vybral, abych mohl lidem nadávat, nebo je, což se ještě nestalo, chválit. 
	U nás v Česku se většinou neděje nic, jako v haiku. Přesto se česká voda čas od času zčeří. Tento týden kvůli odměnám pro ředitele České televize, tajným agentům proti korupci, problémům s granty pro umělce a takzvané Kratochvílově žalobě. A tomu všemu vévodí hon na Klvaňu. 
	S agenty je to lehké. Jen nevím, co bude, když na sebe na obou stranách narazí tajní protikorupční agenti. A co když někdo podplatí tajného agenta? To se v Česku stane. Myslím, že u nás by se navzájem podplatili i tři tajní protikorupční agenti. 
	Těžší je to s ředitelem České televize. Rada České televize mu uloží úkoly, které jsou samozřejmostí, a nemusí mu je ani extra ukládat (nedělat dluhy), a pak jej bohatě z koncesionářských poplatků odmění. 
Jako by to byl opravdový podnikatel na trhu. A on to podnikatel vlastně je: chce zvyšovat sledovanost, tomu přizpůsobuje kvalitu programu. Na rozdíl od konkurence dostává miliardové dotace (rozuměj příspěvky diváků). Dost se divím, že s tím konkurence ještě nešla k soudu. 
	Problém je v tom, že Česká televize nabízí stejnou strukturu programu jako soukromé stanice. Plyne to z touhy veřejnoprávní televize konkurovat soukromým stanicím ve sledovanosti. Je to, jako kdyby se ve filharmonii hrál fotbal, protože na fotbal chodí víc lidí. 
	Petr Kratochvíl z Divadla Ta Fantastika s tím k soudu už šel. Podniká v divadelnictví a má konkurenci, která také podniká v divadelnictví, ale s dotacemi od státu navíc. Problém se maskuje mantrou o kulturnosti, kterou se to zdůvodňuje. Jsou u nás takové posvátné vody: věci umělecké, kulturní, veřejnoprávní a nezávislé. Celé dohromady se to dá nazvat: Státe, živ tu vodu. S uměním, kulturou a nezávislostí to má společného málo. Často nic. Ale do svaté vody málokterý politik poleze. A přitom umění se podporovat má. Až někdo vymyslí, jak to dělat, aby to mělo smysl, bude svátek. 
Nejvážnější ze všeho je hon na Klvaňu. Starostové radarových obcí z něj udělali zajíce, ze sebe smečku psů. Klvaňova smrt se dá čekat záhy. Určitě ho hodí přes palubu i vláda. Celá ta komedie připomíná slavné Naše furianty. Kožich a trumpeta. Starostové si myslí, že svět končí u Příbrami. Přesto všichni kritizují vládu a Klvaňu. Starosty, ty strašlivé strejce, nekritizuje nikdo. Věří se, že oni zastupují lid. Kristepane, lid se totiž kritizovat nesmí. Nahradil Boha a císaře. 
Kdo řekne, že lid je vůl, tomu se zle povede. Každopádně to nesmí říct politik, šel by. Já politik nejsem. 
Píšu: největším problémem demokracie je, že hlas nejméně informovaných, kteří vůbec nechápou, oč se jedná, řve nejvíc. Nejen o radaru. Vždycky. Kdysi zpíval Leoš Suchařípa: 
	Já vím, co vím, to mi stačí, nechci víc vědět, 
	daně platím, víno stáčím, spím po obědě. 
	To je dnešní haiku. Zaplaťte daně a běžte si zdřímnout. Klvaňu nechte smečce. Netýká se vás. 

Foto popis| Foto popis|

Ministr kultury: Chudoba jim prospěje
28.8.2007    Mladá fronta DNES    str. 12    Názory
    Karel Steigerwald        
Mecenášství českého státu (rozuměj dotace, podpory atd.) je léta ve stavu chaosu, nejasností a nesystémového chování podle všelijakých nahodilých okolností. Někdo někdy něco dostává, jiný nedostává nic a nikdo neví, proč to tak je. 

Ministr kultury Václav Jehlička soudí, že umění má být spojeno s chudobou. Řekl to, když kritizoval vysoké dotace, které od státu dostává karlovarský filmový festival. Je to názor z kondelíkovské éry, kdy vyzáblým pěvcům vlasti kručelo v břiše hlady a tuční majitelé činžáků se dojímali, jak ti pěvci z Povltaví krásně trpí. 
	Myslel jsem, že tato názorová odnož staročeské ideologie, že být chudý je hodnota již sama o sobě, dávno vyčichla. Ve skutečnosti je být chudý hanba, ale to se u nás nedrží. Víc se drží idea, že bohatý člověk je darebák a bohatý umělec mizera. Víme, že mnozí velcí umělci hladověli. Sáčka měli potrhaná, a jak krásně zpívali! Kdyby byl ministr důsledný, musel by logicky dovodit, že umění ještě víc prospívá rovnou vězení. Mnoho velkých umělců ve vězení bylo a odevzdali pak skvostná díla. 
	Nabízí se otázka, jestli by chudoba neprospěla i ministrům. Když básníkovi prospívá hladovění v podkroví, nemusí ani ministr jezdit limuzínou za peníze daňových poplatníků, případně poletovat kolem zeměkoule za účelem celkem nejasných mezistátních výletů. Chudý ministr na chudém ministerstvu - jak prospěšný demokratický ideál služebníka veřejnosti. 
	Když ministr kultury hlásá, že umění má být spojeno s chudobou, je to divné. Ministerstvo kultury tu není proto, aby umělci byli chudí nebo bohatí. Ale proč tu vlastně je, to není zcela jasné a žádný z dosavadních ministrů kultury také s nějakým komplexním programem činnosti ministerstva nepřišel. Možná až dnes. Heslo o prospěšnosti chudoby zní paradoxně, ale jako program ministerstva kultury - proč vlastně ne? Vrcholem toho programu by muselo být zrušení ministerstva, což by nakonec mohla být pěkná náplň programu. 
	Hlavní potíž však asi není v bohatství, chudobě a kondelíkovských názorech. Dotace a podpory různým kulturním aktivitám se dávají všude. Role mecenášů byla chválena už za dob krutého Říma. (Jestlipak gladiátoři dostávali dotace podle počtu zavražděných druhů?) Krom boháčů je dnes mecenášem i stát. Ten náš také. 
	Hlavní potíž je, že mecenášství českého státu (rozuměj dotace, podpory atd.) je léta ve stavu chaosu, nejasností a nesystémového chování podle všelijakých nahodilých okolností. Někdo někdy něco dostává, jiný nedostává nic a nikdo neví, proč to tak je. Shrnuto: stát dává málo, to málo dává špatně a užitek z toho mála je ještě menší. To by bylo správné téma na program činnosti ministerstva kultury, když už se ty dotace nechtějí zrušit: nastolit do věci státní podpory umění větší míru spravedlnosti a prospěšnosti by se vyplatilo víc než zbytečně poučovat o chudobě umění, což je téma jen pro filozofické mudrlanty. Do často pochybných a obtížně zdůvodnitelných podniků sype vláda (rozuměj všechny vlády) nejen miliony, ale i miliardy. Chaos státní správy stál poplatníky už víc než deset miliard -v prohraných arbitrážích. Mít deset miliard v umění, všichni umělci by mohli vážit blahobytných sto padesát kilo. 
	Ministři kultury se střídají jak postavy na orloji - jsou vždy výsledkem nějakých zbytkových politických dohod, nikoliv nějakého programu a dobrých nápadů. Páchají pak náhodné, většinou nejasné či nesmyslné činy - izolovaně, nezdůvodněně, bez koncepce a názoru. Chvíli v ministerstvu takto těkají, pak se politika zatřese a odejdou. Jejich činy je přežívají. 
	Idea, že umění má být spojené s chudobou, je první idea, kterou od nich slyšíme. Bohužel je to idea směšná, jaksi mimo mísu. Co je v míse, to už směšné není: zmatek a neprůhlednost kulturních dotací. 

O autorovi| Karel Steigerwald komentátor MF DNES
Foto popis| O autorovi| Karel Steigerwald komentátor MF DNES
Foto popis|

Reforma, knížepán, Chinaski a filmový festival
25.8.2007    Mladá fronta DNES    str. 10    Názory
    KAREL STEIGERWALD        
Smyslem reformy veřejných financí je snížit rostoucí státní dluh. Opozice nyní kritizuje vládní pokus. Zvědavec se musí zeptat, proč ČSSD nevyužila svého osmiletého vládního období, aby prosadila reformu svou. Měla by dnes lepší situaci - praktický příklad, jak její reforma běží. Lépe by se jí kritizoval reformní pokus nynější vlády. 
	Schwarzenberga kritizovali, že je z Rakouska, že bude chránit tamní zájmy a že bude držet zájmy zelených. Ti nejdivočejší říkali, že je šlechtic. Vychází najevo, co kritici nečekali. Schwarzenberg drží zájmy českého státu - líp než nějaký český vlastenec. Ruskými výhrůžkami počínaje, rakouským tiskem konče. 
	Hudební skupina Chinaski využila Paroubkova projevu v písni. Místo aby byl Paroubek rád, že může zlidovět, chtěl kapelu žalovat. Má předchůdce. Solženicyn se po vyhnání na Západ pohoršil nad veselými tužkami s de Gaullem. Viděl v tom shnilost Západu. Paroubek ale nakonec pochopil, že státník potřebuje velkorysost, a popřál novému albu Chinaski mnoho úspěchů. 
	Náš ministr kultury se pohoršuje, že filmový festival zve hosty a platí jim nocleh. Asi by chtěl festival bez hostů. Ještě levnější by byl festival bez filmů.

Přeběhlictví je svoboda, ne hanba
24.8.2007    Mladá fronta DNES    str. 10    Názory
    Karel Steigerwald        
Diář Karla Steigerwalda

Majakovskij napsal haiku zhruba takového obsahu, že levá kráčí jednotně vpřed, levá, levá, kdo to tu kráčí pravou? A ještě napsal, že po zuby ozbrojené voje ty, jež dvacet let prolétly v trysku, odkazuje teď tobě, proletáři planety, do toho nejposlednějšího lístku. Voje ty byly Majakovského verše, které pravou nekráčely. Majakovskij byl velký básník velkého omylu a velké sebevraždy. Fascinovala ho jednota, pochod, řada, krok a pistole. Básník vůdcovství, které velí: vpřed.
	Na Majakovského si musel vzpomenout každý, když začátkem tohoto týdne pochodovaly voje sociálních demokratů ze sněmovní síně. Stejným krokem. Stejnou nohou. Plným hlasem. Velel jim soudruh pistole Mauser. Každý musel vzpomenout na Majakovského dikci, když slyšel dr. Ratha útočit u mikrofonu. Když slyšel varovné: Uvidíme se u Ústavního soudu! Rebelie ČSSD ve Sněmovně nás vrací do počátků minulého století – do časů revolucí, jednotných kroků, plných hlasů, ostrého verše. Gottwald hřímající na Sněmovnu: Jezdíme se do Moskvy učit, jak vám zakroutit krkem. A sovětští bolševici jsou v tom majstři! Nešťastný Vančura: Nová, nová, nová je hvězda komunismu a mimo ni není modernosti! A zmíněné po zuby ozbrojené voje veršů. Majakovskij píše: Frontou strof kráčeje, vidím vojska stát, seřadiv špalíry svých stránek. Tak tleskne i předák ČSSD a špalír poslanců pochoduje. V zásadě to všichni považují za správné. Ti nepochodující jsou odpadlíci, zrádci, podplacení atd.
	Myšlenka jednotného pochodu vpřed je stará jak komunismus.
Kdo nejde s námi, jde proti nám, zná staré haiku revolučních bojů.
Revoluční literatura často vyprávěla o kolísajícím středňákovi, o váhavém intelektuálovi, který tím váháním objektivně podporoval nepřítele pochodu. Koneckonců je takový ideál všech revolucí a vzpour: v jednotě je síla. Kdo stojí mimo řady, bývá popraven. A kdo je popraven, vypadl z kola ven.
Všechny tyto hovadiny nám uvízly v hlavách – přes veškerý smích a posměch. Že se hádají v ODS o parametry reformy, že mají lidovci podivínského přeběhlíka, že „zradili dva podezřelí socialisti“ – to vše je pýcha demokracie, nikoliv hanba. Je to chvályhodné rušení řady, jednoty zástupu, levá, levá, jednotného tance vpřed v rouše modernosti se škraboškou blbosti na obličeji.
	Člověk je vždy víc než politická strana. Má mít svůj rozum, byť bláznivej, nemá mít rozum strany. Zrádci jsou rebelové moderní doby, rebelové svobody a demokracie. Pohled na zkomandované socialisty je kormutlivý – pochodují jak Majakovského verš. Kdo si cení stranické kázně, necení si svobody. Za první republiky byl nemravný zvyk – poslanci podpisovali vedení svých stran bianko abdikační list. Když zlobili, stačilo vyplnit datum a byli z parlamentu venku. Neohrabaný fašista Sládek se pokoušel o totéž – republikáni podpisovali jakýsi zmatený dluh milionu. ČSSD, asi že má k revolučnímu duchu nejblíž, každého zrádce vyloučí. Patafyzický hrdina buřičWagner – kde je? Dnešní zrádci – Pohanka a Melčák – také vyvrženi z lůna. V politice jim zbude jediné: dělat podruhy ve Staré knížecí huti u Tachova. Otázka dne: Zdalipak i zoufalí lidovci vykosí zrádného Hovorku? Nebo si vzpomenou na lásku Krista k padlé ženě?
	Jednota je sen revolučních duchů.
K jednotě patří trest, vyloučení, poprava. K jednotě patří vůdce, který tu jednotu určuje. Raz, dva, čelem vpřed. Důležitější než celá reforma všeho je přínos Paroubkovy éry: návrat pochodu, jednoty a jednohlasu do politiky. Návrat? Ta znělka kupředu levá českou politiku nikdy neopustila. Levá, levá.
Kdo to tu kráčí pravou?

Foto popis| HaikuFoto popis| Haiku

Měli bychom mít nějaký radar i proti Rusům?
23.8.2007    Mladá fronta DNES    str. 10    Názory
    KAREL STEIGERWALD        
Kdevětatřicátému výročí okupace nám ruský stát dal zajímavý dárek. Jasně a řízně nadiktoval právě 21. srpna ruský generál českému státu, jak se má chovat k americkému radaru.
	Buďto nepovažuje Rus toto datum za něco důležitého, a že nás o tomto datu okupovali, si ani nevzpomene, nebo je to naopak - právě 21. srpna se hodí Čechům připomenout, kdo je pán a kdo ne.
	Nedostatek taktu je častý rys ruské zahraniční politiky. Druhým častým rysem je ruské komandování, obsazování a ovládání okolních států. Třetím rysem, dosti neobvyklým, je, že tato imperiální politika nepřináší Rusku prospěch, nýbrž zaostalost. Pokud má úspěch, doplácejí na ni nejen obsazené a ovládané národy, ale hlavně - div se, světe! - ruský lid. Okupace cizích zemí mu přináší utrpení, bolest a chudobu. Podivný paradox ruských dějin.
	Radar v Čechách žádná ochrana proti Rusům není - těžko by déšť tisíců ruských střel registroval. Obecně se věří, že Rusové také žádné agresivní nebezpečí dnes už nepředstavují. Jsou na cestě k demokracii a mají hodně vnitřních starostí. Starost bychom měli mít i my - je to skutečně tak? Proměňuje se Rusko? Bude z něj normální demokratická země? Nebo ruský imperialismus nekončí a my bychom měli mít nějaký radar i proti němu?
	Rusové se dnes vymezují proti demokratickému Západu a proti USA mnohem víc než proti nedemokratickým agresivním režimům planety. To je zneklidňující. Koho vlastně považují za nepřítele? A jaký dar pro nás budou mít za rok - čtyřicet let po agresi?

Židé? Seznam Čechů je mnohem horší
22.8.2007    Mladá fronta DNES    str. 13    Názory
    Karel Steigerwald        
Skupina rasistů uveřejňuje pod názvem Národní vzdělávací institut seznam Židů ve veřejném životě. Intelektuální blby to může potěšit, takový seznam vysvětluje, proč jsou těmi blby - protože jsou všude místo nich Židi. Seznam je nesmyslný věcně, ideově, filozoficky, což blbům nevadí. Funguje. 
	Mnohem horší je však seznam Čechů, kteří pronikli do našeho veřejného života. Dnes jsou Češi už skoro všude. Ohromné množství je jich například v politice. Maskují se, aby nebyli nápadní, mívají i německá jména. Poznáte je podle jiného vzhledu. Nos nemají zahnutý, nýbrž jen placatý raťafák, trochu zarudlý. Sliní tužku a píšou seznam Židů, aby zakryli, že existuje i seznam Čechů. Běloši to nejsou, jsou nahnědlí, ale obočí nemají černé a srostlé. Zato mají pod ním malá potměšilá očka. Navzájem se poznávají podle výrazu nadutého hlupáka. Na rukou mají drápy uvyklé něco popadnout a nepustit. 
	Jde o tajné české spiknutí - vyškrábat se nahoru a pak škodit. Někteří Češi ve své rafinovanosti dokonce ani jako Češi nevypadají. Většinou jsou to inženýři, doktoři a podobná lenošivá pakáž. Trochu páchnou. Polévají se sice voňavkami, ale normální člověk je cítí na sto metrů. Jsou pro lidstvo velmi nebezpeční. Mají plán ovládnout svět, nastolit svou českou vládu všude a zničit civilizaci bílých lidí. Naštěstí je dokážeme rozpoznat - seznam Čechů si může sestavit každý. Klátí se, žvaní, vychloubá se, tupě se směje a všude, kde se zabydlí, vytváří malebný nepořádek? Ano, je to Čech, dejte ho na seznam. Ale pozor, hloupí nejsou. 
Jsou mazaní, jako nižší rasy bývají - rádi okrádají dokonce i sebe navzájem. V restauraci je odhalíte lehce, pojídají tuk a mouku. Všem ostatním se vysmívají, o sobě šíří mytické legendy: že jsou demokrati, že mají nejlepší pivo na světě, že mají zlaté ruce a že jsou první v nejrůznějších oborech včetně pracovitosti. Sexuálně jsou nezdrženliví, mají spadeno zejména na dívky lidí. Uchvacují je a zavlékají do svých pelechů plných zápachu ze starých českých knih a neuvěřitelného nepořádku: rozlámaných křesel, plesnivých kabátů, hromad cihel, shnilých chlebů atd. Tam se ženy lidí stávají hříčkou v drápech těchto mezilidí. 
	Řídí je už léta deset českých mudrců, kteří v hoře jménem Blaník spřádají sny o světovládě. Jednou za deset let je v jeskyni navštěvuje světový Čech, aby jim poradil, jak dál. Musíme se bránit. Proto je nejvyšší čas sestavit seznam Čechů, abychom věděli, na koho si dát pozor a co nám od nich hrozí. 
	Možná vám toto psaní připadá absurdní. Nic absurdního na něm není, jen tentokrát není o Židech, nýbrž o Češích. Každý, kdo má chuť mi za tento text nadávat, měl by zvážit, jestli už nadával autorům seznamu Židů a celé té bandě blbů, která na internetu vystupuje pod názvem Národní vzdělávací institut. Jenže těmto nevzdělaným vzdělávacím blbům se příliš nenadává. Každý máme i v nejbližším okolí nějakou pohlednou blonďatou Češku nebo Čecha, jimž to s těmi Židy připadá podezřelé - a že prý proti Židům nic nemají, ale že na tom leccos může být pravda. 
	Tak jako je pravda, že nejlepší pivo světa nikdo ve světě nezná, že česká demokracie je potvora značně kulhavá, že zlaté ruce rády kradou, že česká země je značně neznámá a nevýznamná, neb ničím nevyniká, tak je také pravda, že český antisemitismus a všechny další druhy rasismu u nás bují jak houba v šeru sklepa, zbaběle, uťáple, přichcíple a krutě. Každý, kdo si myslí, že Čechům škodí nějací spiknutí Židé, měl by zvážit, jestli nehledá zbytečně daleko: Čechům škodí Češi. Systematicky, cílevědomě a dlouhodobě. Měli by být všichni na seznamu, jinak Češi vyhynou, což by ale nebyla zas taková škoda. 

***

Češi jsou dnes všude. A škodí cílevědomě, dlouhodobě. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Bůček, salám, sádlo a americký radar
18.8.2007    Mladá fronta DNES    str. 10    Názory
    KAREL STEIGERWALD        
Hrdinou roku je asi žena, která odmítá americký radar, protože nechce, aby se manželovi zhoršilo zdraví. Obsáhla tím výrokem veškerou lidskou iracionalitu, která naše životy prolézá stokrát víc než rozum. 
	Lidé se bojí, že jim radar uškodí. Jsou ochotni kvůli tomu nabít i Töpferovi, kterého milují. Ale nikdo se nebojí automobilů - ty zabíjejí spolehlivě a krutě. Pobyt na silnici je vždy těsně vedle smrti. Lidé se nebojí cigaret. Ty vraždí tiše. Alkohol je přítel člověka - zabil už statisíce. Podobně zhoubný je bůček, salám, sádlo. Na to vše lidé umírají. Elektromagnetické záření z radaru v tom seznamu není. Umírá se na věci obyčejné. Člověk miluje gesta. Stát proti radaru je hrdinské, krásné a osvobozující. Nikdy nepřipustím! Demonstrovat proti jitrnicím krásné není, je to spíš směšné. Na věci samé málokdy záleží - zaleží na estetické kvalitě. Jaderná elektrárna je hrůzně krásná věc - trčí k nebi jak symbol zkázy a smrti. Trčí také krásně. Bojovat proti této nestvůře je esteticky kvalitní. Zkuste bojovat proti špeku. 
Směšní budete. Radar je podobně elegantní a podobně obludný jako elektrárna. Kosmická katedrála - obrovská zářivá koule v přírodě. Až bude stát, lidé se k ní nadšeně přivážou. V hlavě jim zazní hudba sfér. Protestovat proti kosmu je krásné.

Na kozlíku poslanec sedí, vyje a vyje
17.8.2007    Mladá fronta DNES    str. 10    Názory
    Karel Steigerwald        
Haiku 

Diář Karla Steigerwalda 

Haiku politické, ryze aktuální: Slepý vypravuje hluchému, co kde vidí. Tak funguje svět moderních lidí. 
	Poslanec Hovorka, který se postavil proti své straně, má mnoho předchůdců. Ve Sněmovně sedí Melčák a Pohanka. Starší lidé si pamatují Wagnera, Kotta. Všechno jsou to přeběhlíci, to si pamatujeme. Proč přebíhali, neví skoro nikdo. Wagner měl něco s bankami, Kott s alkoholem, poslední Hovorka nechce poplatek v ordinaci. Společné mají přeběhlíci to, že jsou čestní, že nemohou hlasovat proti svědomí a že drží zásadu, která je nade vše. Ve skutečnosti si tu zásadu nikdo nepamatuje, všichni si pamatují to přeběhlictví a to, že přeběhlíci přešoupli moc z jedné strany na druhou. 
Jak píše Neruda: poslanec ruku zvedl a změněn svět. Šlo vždy o hvězdnou hodinu přeběhlíků: každý je, dosud bezvýznamné, náhle zná. 
Slast této hodiny je velká a pomíjivá. Kdo dnes ví, co jeWagner a kde je Kott? Tamtéž, to jest zpět do nicoty, půjdou jednou Melčák s Pohankou i Hovorka. Do dějin se zapíší v rubrice velcí přeběhlíci, zapomenutí hrdinové chvíle. Z morální zduřeniny, která nemůže dnes jinak než přeběhnout, stane se brzy zapomenuté nic. Jde o slast být pět minut na scéně před kamerami života. Slepá a hluchá slast. Zdalipak do jámy zásad spadne i poslanec Tlustý?Lépe na tom není ani bachař a poslanec Vondruška. Chtějí ho vyšetřovat, jestli nebyl krutý. Udavač Filip v tom hned vidí politické pozadí, bachař sám se cítí jako oběť čert ví čeho, protože byl bachař hodný. Jeho bachařský případ je prý politickým útokem na KSČM. Politický útok na KSČM to samozřejmě je: tato strana dotlačí až do Sněmovny bachaře. To je její hanba a je to také zpráva o té straně: libuje si logicky v tehdejších bachařích. Být za vlády komunistů v době bezpráví bachařem je výmluvné samo o sobě -ať už Vondruška byl víc krutý nebo málo krutý. Perverzní přeci je, že se k těm bachařům tehdy dal. Nemusel. Existuje jediný poctivý důvod být tehdy bachařem: úchylná slast, že může dát vězňům, nepřátelům socialismu, pořádnej kouř. K tomu je celá KSČM hluchá a slepá. 
	Právě probíhající reforma financí si zaslouží vlastní lidové haiku z hospody: Nešťastná formanská kobyla, když forman pivo pije, zatáhne za kolík, vyleze na kozlík a volá hyjé, hyjé! Vždycky jsem si myslel, laik, že stát si nejprve naplánuje a rozmyslí, kolik a za co chce utratit, a teprve pak mu z toho vyjde, kolik na to musí mezi lidmi vybrat. Koalice na to jde opačně: vede spor o to, kolik vybrat. Opozice tvrdí, že chudý lid bude zbídačen, koalice naopak, že zbohatne. Na kozlíku forman vyje, kobyla kamsi jde. Smyslem reformy, myslel jsem, je úsporný stát a hospodářská prosperita. Ne kdo na tom trhne a komu seberou. Daně mají být tak racionální, aby prosperitu povzbuzovaly a usnadňovaly. Z prosperity bohatnou všichni, nikoliv z přeskupování daní. Reforma se ale každému hodí k vlastnímu producírování. Jak ten vozka pivař sedí poslanec na kozlíku a slastně cumlá svůj marginální, částečný a podružný daňový dudlík - nedám pastelky nebo škrtněte pastelky. Nešťastná kobyla státu jede dál. A poslanec řve z kozlíku nejnovější daňový návrh: Chci slevu na daň z mraků a přirážku za slunce! Jinak ruku nezvednu! Někdo má mraků moc a slunce málo, to se musí kompenzovat. Tak vypadá poslanecká rozkoš z konání spravedlnosti - až do chcípnutí oběti. Hyjé, hyjé. 
	Krajané jsou Češi, kterým komunisti vesměs ublížili nejvíc. A kdo to za nimi dnes na kozlíku jede a pivo pije? Senátorka, bývala komunistka, hyjé, hyjé. Slepý vypravuje hluchému, co kde vidí. A člověk se za to stydí. 

Foto popis| Foto popis|

Jsou si činitelé, poslanci a lidi rovni před zákonem?
16.8.2007    Mladá fronta DNES    str. 12    Názory
    KAREL STEIGERWALD        
Zollnerová bacila Dražila mikrofonem do hlavy kvůli špatnému hospodaření města. Dražil ji dal k soudu, je veřejným činitelem. Žalobce Kyselák žalobu neuznal, protože Dražil důstojenství veřejného činitele pozbyl, když řekl, že Zollnerová má papíry na hlavu. Ta zaútočila až po urážce. Dražil se po úderu mikrofonem nejprve vzpamatovával. To se mu nepovedlo, později se skácel k zemi. Půl roku byl v pracovní neschopnosti. Podle znalců neutrpěl vážnější zranění. 
	Roztomilá komedie vyvolala spor právníků. Jak je trvanlivé být činitelem? Podle některých je to důstojenství trvalé, podle jiných se ruší, když činitel nadává lidem. Vynořil se i další problém. Když se servou dva činitelé, anulují se navzájem jejich útoky proti veřejnému činiteli, nebo se naopak násobí? A co když jeden z veřejných činitelů nejprve nadává, pak bije, kdežto druhý hned bije a nenadává? Co se ruší? Je víc bití, nebo nadávka? Veřejný činitel je prostě věc nejen nejasná, ale také nadbytečná, stejně jako imunita poslanců. Jsou to zbytky z časů, kdy si lidé nebyli rovni a jedni mohli s druhými šeredně zatočit. Činitel byl hodnostář, poskok všemocného státu, který občánka zašlápl, kdy chtěl. Imunita byla pokusem chránit některé lidi před hněvem vladaře. 
	Má-li institut veřejného činitele a imunita chránit některé občany před násilím mocipánů či ulice, je otázka, proč nejsou stejně chráněni všichni občané. Vždyť dnes jsme si rovni, činitelé, poslanci i my, lidi.

Jaká je role ďábla v české politice
15.8.2007    Mladá fronta DNES    str. 12    Názory
    KAREL STEIGERWALD        
Do nepřehledného příběhu politika Čunka vstoupil ďábel. Zpozoroval to kněz Czudek. Řekl, že ďábel oklamal svědkyni Urbanovou.
	Příchod ďábla do české politiky se čekal každým dnem. Nejen Čunka, ale i reformu veřejných financí má ďábel na svědomí.
Má na svědomí také rozpad rodiny Paroubkovy, těhotenství Talmanové i vzteklý temperament dr. Ratha. Celá česká politika je dílo ďáblovo. Pořád se říká – že prý estébáci, mafie hamižníků, blbci nahoře, mravně narušená individua, děsící se občanské společnosti. Ne. Vše je dílem ďábla. Můžeme si všichni odechnout – už se zdálo, že jsme gauneři, ale naštěstí je tu ďábel. On za všechno může, jaká úleva.
	Je teologický problém, kdo to ďábel vlastně je. To už kněz Czudek nevysvětlil. V které politické straně asi ďábel sedí? Podle některých lidí je ďáblem sám prezident republiky. Podle jiných je to přehnané, ďábel je premiér Topolánek. To si Paroubek nedá líbit. Hlásí, že ďáblem je on. Před časem otáčel anténu nahoru k Nejvyššímu, dnes ji kroutí dolů – k peklu. Je to vždy lepší a zajímavější než být andělem. Už jste slyšeli, že anděl něco někomu našeptal? Satan nesatan, naše politika je dílo pohádkových bytostí. V tom má kněz pravdu.

Proč Urbanovou ano a Kořistku ne?
14.8.2007    Mladá fronta DNES    str. 10    Názory
    KAREL STEIGERWALD        
Urbanovou, která udala Čunka, budou stíhat za křivé svědectví. Vyšetřovat úplatkářské aféry je vždy komplikované. Pokud je případ postaven na tvrzení jedné osoby, je to komplikované dvojnásob. Člověk, když jde udávat, měl by mít jistější důkazy, než že jen on sám něco slyšel. 
	Když Urbanovou, proč ne také Kořistku? Snad jsou si Kořistka a Urbanová před zákonem rovni. Kořistka jako Urbanová udával jen to, co prý sám slyšel. Pokud se k takovému svědectví nepřipojí nějaké lepší důkazy, je to vždy spíš pomluva než svědectví. A když Urbanovou, proč ne tu rotu policistů a státních zástupců, která její udání řadu měsíců tak úspěšně pro média rozvíjela? A proč ne ty policisty, kteří v Kořistkově případě rozvinuli vyšetřování do šaškárny, které se snad museli smát i oni sami? 
	Jako obvykle to odskáče asi jen ten malý pán, což je v tomto případě paní. Že k jejímu udání je přilepen obrovitý a měsíce se táhnoucí nafouklý příběh, není její chyba. Když chtějí stíhat Urbanovou, musí se pustit do stíhání celé roty dalších účastníků. 
Kdyby ta rota, ať už Kořistkova nebo Urbanové, po rychlém prozkoumání udání řekla na začátku: je mi líto, důkazy nejsou, nebyla by aféra ani velký politický rej dohadů. Jenže o ten asi šlo, ne o korupci.

Bachaři, fízlové, vrazi. Náš svět
10.8.2007    Mladá fronta DNES    str. 10    Názory
    Karel Steigerwald        
Haiku 

Diář Karla Steigerwalda

Svěží dech nové doby vane i v haiku. Postaru se psát nedá. Příklad: Když potkáš bachaře Vondrušku, dej si pozor na držku. Tak si mohli pozpěvovat vězni v Minkovicích, případně v celém československém gulagu. 
	Vondruška ale už není bachařem, nýbrž poslancem KSČM, a veršík o té držce by mohl považovat za hanobení Vondrušky, mohl by to žalovat a mohl by u soudu vyhrát, protože být bachařem za komunistů už není nic opovrženíhodného, nýbrž je to podle tehdy platných zákonů dnešní čest, a jde to i na penzi. Vondruška, podobně jako dozorci nacistických koncentráků, se platností těch zákonů ohánějí. Velká bitva o komunistickou čest jde do finále. Prokurátorka Brožová, bachař Vondruška, udavač Filip, celé české komunistické hnutí zvedá hlavu a útočí. Poslanec Vondruška? Toho ctí každá soudružka. 
	Minulost byla krásná, pokroková, platily naše zákony, a jestli se vraždilo, tak v Americe taky. Byl třídní boj, sem tam letěla tříska, ale jinak měli soudruzi k sobě blízko, viděli všude člověka, v sobotu natírali lavičky a předplatili si Klub poezie. To všechno dnes není. Státní zástupce, představitel toho dnes tolik otloukaného stavu, požádal Sněmovnu o vydání toho pana soudruha bachaře. Sněmovna ho nevydá. Chtěli byste tohoto starého dobrého soudruha vláčet, vy nenávistní antikomunisti? Někomu může být divné, proč komunisti kandidují do Sněmovny právě bachaře. To nemají nikoho méně profláknutého? 
Omyl - bachařství je u nás moc dobrá kvalifikace k výkonu politiky. Jak jinak chcete bachařství, estébáctví a podobná hrdinství očistit, než že je dáte nahoru? Předseda KSČM udavač, poslanec bachař, stará paní vrah. Hned je vidět, čeho si má člověk vážit, co ctít. 
	Spolková republika Německo měla po válce také problémy: nacismus se zdál zapomenutý, jeho ničemové pod kobercem, všichni byli nevinní, protože dělali jen to, co podle zákonů museli. Trvalo dvacet let, než se v Německu poměry hnuly k hlubší reflexi. Čas od času se z lůna nového demokratického Německa vynořil nějaký Dr. Globke, konstruktér koncentráčnických pecí - a byl skandál, křik, snaha tutlat, vykroutit se. Dvacetiletá lhůta se i nám blíží. Začne nějaké vyrovnání, napravení a poznání? Pochybuji. Blíží se vyrovnání opačné: komunismus byl nevinný, jeho obludy také. K prosazení této věty je dost filozofů, publicistů, příznivců. Proč by se neprosadila? 
	S minulostí se u nás musí opatrně - aby se někdo nehněval. V Českém Krumlově mají v hotelu sochu Edvarda Beneše. Je u ní citát. Beneš prorokuje, že po padesáti letech budou německá zvěrstva zapomenuta, pohled na události se otočí, zdůrazní se jako velká krutost jen odsun Němců z Čech a přičinná linka mezi nacismem, válkou a vyhnáním se přerve. Vklad nacismu, nesmírné brutální barbarství, které tak těžce poškodilo Evropu, se zapomene. Ale socha v hotelu nějak vadila. Prý německým hostům. Statečný starosta se jí ujal - bude v budově města. Statečnost má však meze - bude tam bez toho citátu z Beneše. Snad se nikdo nerozhněvá. 
	Brzy bude trestné psát, že Vondruška byl odporný bachař. Že ta stará paní komunistka Brožová se nadšeně podílela na vraždě nejméně tří lidí. Že předseda komunistů udával za peníze StB. Možná je to trestné už dnes. I tyto tři obludy mají nějaká lidská práva, ochranu osobnosti, vlastní čest oblud, co já vím. Napsal jsem hru - metaforu o vraždě Horákové a o vrahovi Gottwaldovi. Říká se tam, že Gottwald je pytel sraček. Píchněte do něj, všechno se vám to vyřine do obličeje. Možná i to už je zase trestné. Gottwald byl soudruh prezident, Vondruška soudruh vychovatel, Brožová soudružka prokurátorka, všichni, jak zákony kázaly jim. Přidělejte k nim cedulku: to jsou naši hrdinové. 
	Dnešní haiku je ponuré, uznávám. 
Ale můžu za to já? Já Gottwalda na známky nedal. 

Foto popis| Foto popis|

Opice na houpačce stát popisují jako Somálsko
9.8.2007    Mladá fronta DNES    str. 10    Názory
    KAREL STEIGERWALD        
Dnešní vláda, když byla opozicí, kritizovala Grosstapo, viděla osleplou spravedlnost, která neviděla, co měla vidět: prorůstání politiky, zločinu, drog a nevěstinců. Teď je opozicí bývalá vláda a vidí totéž: vláda (rozuměj dřív opozice) komanduje orgány činné v trestním řízení. Spravedlnost má chomout. Této nekonečné výměně se vymykají jen lidovci - jsou ve všech vládách. 
	Jak to tedy je? Má pravdu tehdejší opozice, dnešní vláda, nebo má pravdu tehdejší vláda, dnešní opozice? Nebo mají pravdu obě strany - že spravedlnost si na provaze v této zemi vede ten, kdo právě vládne? Nebo nemá pravdu nikdo a my si toho pokřiku vůbec nemáme všímat? Opice nahoře na houpačce vřeští tak, opice dole vřeští opačně? 
	Přední politici všech opozic i koalic popisují naši zem podobně, jako by popisovali Somálsko. Konstatují děsivý stav, orgány činné v trestním řízení počínaje, soudy konče. Co kdo urve, to má, spravedlnost zašlápnuta. Děsivý popis je uspokojuje. K nějaké nápravě, k nějaké koncepci a velkému projektu zlepšení poměrů ve věci české spravedlnosti se nechystají. Opozici to vyhovuje. Má pěkný materiál k opozičnímu křiku. A koalice? Asi si říká, nechám to tak, nějak přežiju, už brzy budu zase opozicí, chaos v orgánech pravdy a spravedlnosti se mi pak na vládu (dnes opozici) hodí.

Zákon o registraci milenek je nutný
8.8.2007    Mladá fronta DNES    str. 11    Názory
    Karel Steigerwald        
Poslanec Paroubek vrhl do české politiky nový šrapnel: zákaz milenky. Co to milenka je, kdo má právo ji mít, jaká je její politická role a jaká práva má ona sama. Kdyby byl Paroubek žena, žádal by: zakažte milence. Ale milencem je sám, chce zarazit milenky.
	Milenka je vývojové stadium každé ženy. Žena je pionýrkou, mladou sociální demokratkou a maturantkou. Tento hormonální vývoj je završen stavem „milenka“, po němž následuje pád do manželství. Muži mají milenky rádi, protože jsou něžné, hloupé, sexuálně inteligentní a na rozdíl od mazaných manželek důvěřivé. Milenky s tímto stavem spokojeny nejsou, a pokud nejsou vdané, usilují o manželství s milencem. Z toho důvodu přinášejí mužům neštěstí. Dobře ochočená milenka nahradí pět manželek, ale ochočenou milenku ještě nikdo neviděl.
	V politice hrají velkou roli. Zatímco manželka je pro politika přítěží, existence milenky vytváří morální problém, který politikovi prospívá. Pomocí milenky se stává kancem, což je v koaličním jednání nenahraditelné. Předseda Paroubek dělá chybu, že se milenky zříká. Jeho předchůdce, Alexandr II., si nastěhoval milenku přímo do Zimního paláce. Dole chřadla carevna, v patře skotačila carova milenka s děckama. Do povětří vyhodili nihilisti jen cara, milenku nechali. Franz Josef měl za milenku herečku, ale podobně jako ing. Paroubek chtěl, aby se o ní mluvilo jako o přítelkyni. Hitler existenci milenky dokonale utajil, vylezl s ní ven, až když už to všechno krachlo. Paroubek ale chce, aby se o milence mluvilo, tak do toho šťourá. Myslí si, že to tím pádem nekrachne. Také by chtěl porazit Havla a Topolánka jejich zbraní: vy blondýnu, já blondýnu.
	Bastardní podobou milenky je „přítelkyně“. Je to škaredá učená opice s brýlemi, která leze mužům do bytu a přestavuje tam nábytek, protože s ní nikdo nechce spát.
Proč Paroubek obdivuje právě tento titul, je nejasné. Asi mu nejde o milenky a přítelkyně, nýbrž potřebuje nový klacek na novináře.
	Milenky se nasazují do boje, když se mění situace. Velký příliv milenek nastal v roce 1970. Staré soudružky šly k čertu, Husákovi funkcionáři si opatřovali mladé svazácké holky.
Ing. Paroubka, zdá se, také čeká nějaká nová etapa. Vážné ovšem je, že milenky mají obrovskou moc, ale žádná občanská práva. Být milenkou je nic, každá sestřenice je na tom lépe. Milenka je bita na hypotéce, na zdravotním pojištění i na důchodu, když jí kanec umře. Nedostane po něm byt a nemůže se bránit, když má kanec milenek víc.
	Zákon o registrování milenek by vše vyřešil. Milenkám by dal důstojnost i práva, vnesl by do věci pořádek. Paroubek by si dal milenku registrovat a tisk by musel ztichnout. Nebo by si dal registrovat tři, ať mají ostatní trojnásobný vztek. Milenky by mohly dostat průkaz, který by jim dal i práva v tramvaji. Registrovaným milenkám by se mohlo proštipovat ucho nebo zašít pod kůži čip. Hned by čtečka viděla, která je čí a kam přeběhla.
	Braly by dávky – ušlý zisk, bolestné a podobně. Milenky, které by si registrovalo víc mužů, by měly daňová zvýhodnění, zatímco ženám bez registrace, tzv. přítelkyním, by daně oprávněně stouply.
	Ne každá žena milenkou být může. I v tom je zatím svévole, žádná pravidla, žádné komise a žádný předpis. A přitom je milenka důležitou institucí – z politiků, kteří mají pocit malosti, dělá velikány. Slavné milenky pak s těmi berany cloumají vždy podle svého a zlepšují tak dějiny. Viz madam Pompadour, Kleopatra, Marta Gottwaldová. Velké politické změny patrně čekají i ČSSD, když teď upadne do rukou tlumočnice. Pokud se z ní nevyklube nějaká vyčichlá neškodná přítelkyně.

O autorovi| Karel Steigerwald, komentátor MF DNES
Foto autor| FOTO: PROFIMEDIA
Foto popis| Opora politiků, milenka, nebo přítelkyně?O autorovi| Karel Steigerwald, komentátor MF DNES
Foto autor| FOTO: PROFIMEDIA
Foto popis| Opora politiků, milenka, nebo přítelkyně?

Stát škudlí a vyhazuje miliardy
4.8.2007    Mladá fronta DNES    str. 11    Názory
    Karel Steigerwald        
Debata o tom, zda má, či nemá stát financovat umění a kulturu, je nekonečná. Teď právě je aktuální, oba ušlechtilé obory dostanou zase míň. Podle jedné strany se umění má starat samo o sebe, platit je mají ti, kdo o ně stojí. Podle druhé strany je umění tkanivo tak vzácné a nezbytné, že by stát měl klopit ne o něco víc, nýbrž pětkrát víc, než klopí.
	Stát na umění klopí, ale má v tom chaos, někomu mnoho, jinému nic, pravidla nejsou příliš jasná a snad ani nemůžou – mazaní vyžírkové se i při té bídě dokážou šikovně přicucnout, zatímco nepraktičtí tvůrci nedostanou nic. V celém systému podpory umění a kultury z veřejných peněz je mnoho nabubřelého plýtvání, ale také mnoho neprozíravého škudlení.
Tím se tato oblast podobá všemu ostatnímu, co stát dělá. Hýření a škudlení bez rozmyslu – umění a kultura je však oblast laciná, v rozpočtu státu nehraje roli a spory o půl či tři čtvrtě procenta „na kulturu“ mají smysl jen politický a propagační.

Dotace, pobídky...

Možná by bylo nejrozumnější, kdyby se stát nejprve pustil do těch velkých nesmyslných strávníků, kteří požírají z rozpočtu desítky i stovky miliard korun – aniž veřejnosti něco užitečného přinesou. Seznam nepochybně zbytečných státních podniků a institucí s budovami a stovkami zaměstnanců je rozsáhlý. Systémy různých dotací, pobídek, záruk a čert ví čeho ještě všemu možnému je stokrát velkorysejší než „podpora kultury a umění“.
	Máme se hádat o nepromyšlené rušení Divadelního ústavu, když stát celkem lehkomyslně prohrává miliardové arbitráže jednu za druhou? Krom plýtvavosti a zbytečného vyhazování peněz trpí stát i dosti lehkomyslnou neopatrností – nad prošustrovanými miliardami mává rukou.
	Když si takto neracionálně vyladěný moloch vzpomene, že nebude subvencovat filmový festival, vypadá to stejně směšně, jako když sedlák, který nechal hnít úrodu na poli, dbá, aby se v prázdné stodole zbytečně nesvítilo.
Spory o to, jak financovat, či nefinancovat umění, jsou jistě zajímavé a mluvit do nich může každý – nad nimi je však spor důležitější, o který je zájem menší – jak financovat stát. Ten hýří, plýtvá, rozhazuje miliardy a nikoho to nevzruší.
Uškubnout Bartoškovi na festival je efektnější než stavět dálnice alespoň tak úsporně jako Němci. Do kulturně finančních sporů čas od času nějaký politik vstoupí se záhadným, většinou dost nepochopitelným výkřikem typu Jandákových „norských fondů“. Výkřik odletí, politik padne, přiletí nový a ruší Divadelní ústav. Proč právě ten a teď?
	Podporování kultury a umění v tom chaotickém stavu plodí třídu podporovaných a třídu žebráků.
Někomu státní peníze padají do klína, zvětšují jeho umělecké sebevědomí a nadutost, jinému nepadne nic, tře nouzi. U každého korýtka podporujícího umění se vždy seběhne dav tvůrců – syp, státe, každý se chce nasytit. A ti sytí pak vydávají pyšné zvuky mistrů. Komunisti z toho mlaskání u korýtek vytvořili celý orchestr, kterému správně říkali socialistický realismus. Dnes je korýtko menší a debatě o podpoře umění a kultury vnucuje jasný tón: Nasyp, státe, víc, nebo uvidíš!

Kalkulace ve staletích

Ta podpora či nepodpora má i druhou tvář: rozkoš z nádherného paláce či Bachovy hudby se vrací lidu následujících sto nebo pět set let. Nenajdete banku, která by podnik s tak dlouhou lhůtou splatnosti financovala. Šlechtici se na to financování našli. Na rozdíl od bank uměli kalkulovat ve staletích.
Už nejsou, je teď kupecká republika a financovat krásu může buďto jako šlechtic, nebo jako kupec. Problém je tedy zdvojený: bez finančních prostředků krása nevzniká, s finančními prostředky vzniká i třída vyžírků veřejných peněz.
	Navrhuji proto, aby se podpora krásy i vyžírků třeba zdvojnásobila (pořád je to částka z hlediska rozpočtu nicotná) a příštích deset let se to téma nechalo na pokoji.
Je to deset let, v nichž může stát ušetřit stamiliardy zlepšováním svého konání. Za deset let si odborněji položí tu těžkou otázku: zda a komu a kolik z veřejných peněz na kulturu a umění dát, když už se konečně nevyhazují stovky miliard oknem?

O autorovi| Karel Steigerwald, komentátor MF DNES
Foto autor| ILUSTRAČNÍ FOTO: MAFA – NGUYEN PHUONG THAOO autorovi| Karel Steigerwald, komentátor MF DNES
Foto autor| ILUSTRAČNÍ FOTO: MAFA – NGUYEN PHUONG THAO

Brožová vraždu Horákové ospravedlňuje. Aby ne
2.8.2007    Mladá fronta DNES    str. 10    Názory
    KAREL STEIGERWALD        
Ludmila Brožová-Polednová, spoluvražedkyně Milady Horákové, necítí žádnou vinu. Zavražděná doznala protistátní činnost, chtěla válku, říká. Brožová-Polednová také měla odpor k tomu, aby byli bohatí a chudí. 
	Že si to myslí paní, která je po uši ve vraždění namočená, není nic divného. Nemůžeme čekat, že se bude kát. K vraždění se vždy přilepuje nějaká ideologie, nějaké zdůvodnění, které z vraždy udělá jakoby akt spravedlnosti. Za časů komunistického vraždění bylo Brožové dvacet osm let, z písařky ji komunisti dali do kurzů a povýšili na prokurátorku. Podílela se na vraždě nejméně tří lidí, ale dostala k tomu teorii, že je to správné. Tak prožila pěkný život. Teď na jeho konci ji otravují, ačkoliv vše dělala správně. 
Nechme vražedkyni jejímu osudu. Zajímavé by bylo vědět, kolik jiných občanů si myslí totéž, co ona. Jak krkolomné bude případné zdůvodnění soudu, až z paní Brožové sejme vinu. Komunismus má u nás pořád pěkné postavení a spoustu zastánců. Je to víra dobře vymyšlená. Slibuje ráj, spravedlnost a štěstí všem lidem nikoliv na nebi, nýbrž v budoucnosti. Takový slib ospravedlňuje druhou část učení: ve jménu budoucnosti smíš krást, loupit, vraždit. 
	Když nejsou komunisti u moci, mluví o tom ráji, když moc mají, praktikují to druhé. 
Brožová bude mít hodně zastánců. Lidé ráj chtějí a málokdy jim dojde, jak snadno mohou také viset. Tak se na slib ráje rádi chytí.

Komunisti vraždili lidi, víte to už všichni?
1.8.2007    Mladá fronta DNES    str. 10    Názory
    KAREL STEIGERWALD        
Exprokurátorka Brožová, jedna z vrahů Milady Horákové, jde k soudu. To je zpráva dobrá, proces může všemu lidu pomoci pochopit, co vražda vlastně je.
	Komunisti vraždě říkají nezákonnost, přehmat, stalinská chyba, oslabení leninských norem stranického života. Miladu Horákovou udusili ve sklepě, mučili ji čtvrt hodiny. Parta Brožové udusila ještě Buchala, Kalandru a Pecla. Je to nesmírně perverzní. Teď o tom bude proces.
	Zpráva zlá: stíhání Milana Moučky, který to vraždění s Rusy nachystal, před lety státní zastupitelství zastavilo. Prý na Moučku platí amnestie z roku 1960. Vrahoun prezident Novotný amnestoval vrahouna Moučku a stát to dnes uznává.
	Zpráva ještě horší: na drobné myši, katíky, mučílky, pohraniční střelce, udavačíčky a podobné zlé podhoubí těch dob si relativně aspoň trochu troufneme. To hlavní panstvo komunistického teroru ale leze do dějin bez trestů, bez odsudku. Jejich pohrobci jsou drzí v parlamentu a svých katovských myší se ani nezastanou. KSČM by měla říci: naše vrahounská revoluce věšela správně. Ale rudí sirotci dnes jen nevinně čučí a tváří se jak svatý utřinos: vraždili jsme, ano, ale marxučení máme pěkné.

Politici se znemožňují nejraději s blondýnami
3.7.2007    Mladá fronta DNES    str. 12    Názory
    KAREL STEIGERWALD        
Česká politika spotřebovává blondýny. Poslední padla za oběť v neděli. Vypadá to, že potřebujeme blondýny jako pohonnou hmotu politiky. Každý, kdo v politice trošku povyskočí nahoru, hned se k nějaké blondýně přisaje. 
	O bystrosti to nesvědčí. Blondýny nepředstavují mezi ženami vyšší druh, jak politici věří. Katastrofy politické i lidské se mohou dočkat po boku s měděnou brunetou nebo havrančicí. Přesto se politici znemožňují nejraději s blondýnami. Ne všichni – blondýn je méně než politiků, zvlášť když někteří spotřebují hned dvě. 
	Blondýny mohou dokonce škodit. Podle průzkumu agentury WTR ubírá blondýna politikovi až 13 procent hlasů. Ing. Paroubek asi průzkum nezná, jinak by do věci nešel. Aspoň se může seznámit s užitečným vtipem profesora Höschla: Ptá se manžel své blondýnky: Proč jsi tak krásná a tak blbá? Žena odpoví: Krásná jsem proto, abych se ti líbila. Blbá proto, aby ses líbil ty mně. 
	Jak by to asi dopadlo, kdybychom začali politiku krmit brunetami a zrzkami? 

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Vláda by měla podporovat boháče
28.6.2007    Mladá fronta DNES    str. 12    Názory
    KAREL STEIGERWALD        
Titulek je dráždivý a leckdo jej bude považovat za hnusný. Národy však nebohatnou svými chudáky, nýbrž svými boháči. Když už je znakem rozkvětu vzrůst bohatství, má být podporován hlavně ten, kdo bohatství tvoří. A to jsou, světe, zboř se, kapitalisti. 
Ti, kteří organizují výrobu, hledají díry v trhu, racionalizují za účelem zisku své podnikání, zaměstnávají jiné lidi, dávají jim práci a plat. Táhnou tu káru dopředu. 
	Když odbory tvrdí, že škrt forma je jen pro bohaté, mají dodat: Je to tak správně. S bohatými zbohatnou i chudí. Česká idea, že bohatství vzniká, když se bohatým vezme a chudým dá, je vyzkoušená. Komunisti vzali všem, nejen bohatým. Nezbohatl nikdo, všichni zchudli, země zplaněla. Přerozdělením můžete pomoci v ojedinělém lidském neštěstí, bohatství tak nevytvoříte. Listonoš v Ugandě je chudý, protože nosí poštu v chudé zemi, listonoši v USA se vyplácí jeho bohatá země boháčů. 
	Bohatne se, v tom se pohádky a komunisti nemýlili, prací. Kdo práci organizuje, povzbuzuje k bohatství. Kdo peníze rozdává, povzbuzuje k chudobě. Nějakou dávku od státu u nás bere sedmdesát procent rodin. To není sociální solidarita, to je blázinec. 
Vědí to odbory? 

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Zavřeli nejdřív Baťu. Pak celý národ
27.6.2007    Mladá fronta DNES    str. 08    Názory
    KAREL STEIGERWALD        
Včera obnovil městský soud v Praze trestní řízení s J. A. Baťou. V roce 1947 jej odsoudil Národní soud k patnácti letům vězení a ztrátě majetku za to, že se veřejně nepřihlásil do odboje proti nacistům. 
	To je provinění neobyčejně pozoruhodné. Více než devadesát procent českého národa mělo být tehdy tak odsouzeno. Kdo se veřejně přihlásil k odboji? Odsouzeni měli být i ti soudci, kteří Baťu odsoudili. Ani oni se veřejně nepřihlásili k odboji proti nacistům. Kdyby se veřejně přihlásili, nacisti by je popravili a po válce už by nemohli tvořit Národní soud. Proč tedy soudili Baťu a nesoudili většinu národa? Co by to muselo být za věznici, aby se tam vešlo dvanáct milionů občanů Československa? A kdo by je tam hlídal? Pěkný by také byl rozsudek: K trestu vězení se odsuzujeme i my, členové Národního soudu, protože jsme se veřejně nepřihlásili k odboji. 
	Zavřeli ale Baťu. Většině to prošlo. Zkušený čtenář už tuší další paradox: Baťa s odbojem výrazně spolupracoval, zatímco ta většina ne. Ale trest národ Čechů dostal. A ostrý. Čtyřicet let vězení pro všechny. A pak že všechny nelze dát za mříže. Lze. Za mříže i za dráty. 

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Proč hned olympiádu? Ani obchvat neumíte
26.6.2007    Mladá fronta DNES    str. 08    Názory
    KAREL STEIGERWALD        
Po vlně nabubřelých slibů, že obchvat kolem Prahy bude dostavěn do roku 2010, přichází rozpačité dementi. Bude až v roce 2013. Vyjmenované příčiny vzbuzují obavy, že ani tento rok nebude platit. Potíže nejsou jen v penězích, ale především ve schopnosti státní správy. Nevykoupené pozemky, nekonečné tahanice o směr, kudy řeka aut kolem Prahy poteče, dost nepochopitelné a rozvleklé spory s ekologickými aktivisty. Liknavost a chaos jsou hlavními znaky výstavby celé dálniční sítě, nejen pražského obchvatu. Stavět dálnici je organizačně, či jak se moderně říká, logisticky složitá akce, v níž je třeba včas plánovat a synchronizovat mnoho aktivit a činností, od kancelářských, legislativních až po ty stavební. 
Českému státu se to nedaří. 
	Vnucuje se otázka, jak by si tytéž státní úřady poradily s olympiádou - což je akce podobně složitá, organizačně i technicky. 
Možná by se, z cvičných důvodů, vyplatilo soustředit celostátní úsilí úřadů nejprve na dálnice, obchvatem Prahy počínaje. Teprve po úspěchu akce dálnice by se už odvážněji mohlo přistoupit i k organizování olympijských her. Aby proběhly jaksi naráz a netáhly se léta po částech jako ty dálnice. Tu kus, tam kus. 

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Dubčekova prima parta a boty z Drážďan
23.6.2007    Mladá fronta DNES    str. 10    Názory
    KAREL STEIGERWALD        
Českou televizi, toto semeniště netvořivosti, je třeba jednou pochválit. Polibek Dubčeka - pozoruhodný dokument doby, lidí, normalizace. Příběh ženy, která vůbec nerozumí svému osudu, a státníka, který je na tom stejně. V továrně měli prima partu, už když ji vyzvali, aby Dubčeka políbila. Prima partu měla později v bytovém podniku, kde ji v prima partě nutili vstoupit do KSČ. Vstoupila a nelitovala. Byla tam nakonec taky prima parta. Na KSČ se rozhněvala, když jela do NDR pro boty. Kdyby jí je vzali, špatně by to dopadlo. Na hranicích ji přehlédli, tak režim přežil. Po jeho pádu si otevřeli hospodu, je tam ráda, protože tam má, hádejte co? No jasně, prima partu. 
	Prima partu měl i Dubček. Točila se kolem věty: To udělali (Rusové) mně, který pro ně tolik udělal. A dělal, co mohl, ve zvláštním funkcionářském zaslepení až do svého největšího ponížení. Dvě postavy, které neporozuměly svému osudu, mezi státníkem a lidovou ženou žádný rozdíl. Dějiny s oběma mrskají jak nesrozumitelné vodstvo. Dubček však má u toho zvláštní charizma hrobařů. Jako později Gorbačov. Režisér Dolenský pozorně hrábl do spodních pater doby a uslyšel tam strašlivé věci. 

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Někdo má žen moc, někdo žádnou
22.6.2007    Mladá fronta DNES    str. 08    Názory
    Karel Steigerwald        
Haiku Karla Steigerwalda

Diář

Začněme dnes zhurta: Já jsem Jirka Paroubek, mrknu se vám na zoubek. Toto jako obvykle slabomyslné haiku chce vystihnout podstatu dnešní politiky ČSSD. Vše, co nepochází od ní, pochází od satana.
A je to trapné, slabomyslné, protievropské. Naštěstí je tu Jiří Paroubek, který každý ten bolavý zub omrkne a vyléčí. Takový je názor člověka, který všechno ví.
	Sám by všechno udělal lépe, ale potácí se mezi darebáky. Naštěstí za tři měsíce vláda krachne a on se pak do toho zas pustí. Už dříve měl program: semlít Topolánka v kafemlejnku. Že by už tehdy spravil nějaké zoubky, není známo. Snad letos po švestkách.
	Minule se na tomto místě lehkomyslně žertovalo, že vláda nereguluje sex. Že na to nejsou zkoušky a povolení, že to každý dělá, jak chce. Problém je však hlubší. Spisovatel Michel Houellebecq píše, že sex dnes představuje druhý systém dělení, zcela nezávislý na penězích. Stejně jako ekonomický liberalismus má z analogických důvodů i liberalismus sexuální za důsledek absolutní pauperizaci. Někteří mají sexuální styk každý den, jiní pětkrát za život. Někteří poznají desítky žen, jiní žádnou. V ekonomickém systému, kde je zakázáno propouštění, může každý najít své místo. V sexuálním systému, kde je zakázáno cizoložství, najde každý partnera do postele. V liberálním ekonomickém systému někteří hromadí obrovská jmění a na jiné čeká bída. V liberálním sexuálním systému vedou někteří vzrušující sexuální život, kdežto jiným nezbývá nic než masturbace a samota. Podniky se perou o mladé absolventy, ženy se perou o určité muže, muži se perou o určité ženy - zmatek a shon jsou značné.

Sexuální granty Tolik Houellebecq. Že to chce zásah, je jasné. Lidská práva se i zde derou do popředí. Proč má mít někdo víc samečků a samiček než ten druhý? Mysleli jsme minulý týden, že stačí školení. Absolvuješ a pak tě stát s diplomem vyšoupne na sexuální pódium. Máš kvalifikaci, snaž se. Nerovnost a nespravedlnost se tím neodstraní, jen se zvýší odbornost sexuálního provozu.
	Zdrojem nerovnosti a nespravedlnosti v sexu je liberalismus. Regulace na straně jedné a pobídkový program na straně druhé s tím mohou pohnout. Kdo souloží moc, tomu se to musí omezit, aby zbylo i na ty, kteří souloží málo. Problém také je, když někdo z dvojice chce souložit s někým jiným. Různí přeborníci pak obsazují nejlepší partnery a na ty méně zdatné se dostane už jen šunt. Jak z toho ven, je jasné. Nástroje jsou známé a vyzkoušené: kvóty, progresivní zdanění a úlevy.
Když člověk přemýšlí o ČSSD, stačí, aby viděl, jak to chodí u jelenů. Jeden parohatec všechno schlamstne sám, ale to není správné. Tady musí promluvit solidarita a rovnost. Slabší jeleni se musí spojit v boji za dotace a regulační pravidla. Extra regulaci budou vyžadovat laně-blondýnky. Někteří jeleni se po nich příliš sápou a vyvolávají tím jejich nedostatek, ačkoliv být blond také není žádná kvalita a zrzavou laň ani sto blondýn nedožene.

Levice na pasece
	Možná, že celá hospodářská politika ČSSD vznikla, když levicoví ekonomové někde na pasece uvažovali o sexu. Cítili, že jsou odstrkováni, a převedli to do hospodářství.
Jak to srovnat, když někdo má moc žen (mužů) a peněz a někdo nemá nic? Někomu se partneři či peníze odeberou, jinému se přidají. Když to jde v hospodářství, proč by to nešlo v posteli. Vypíšou se granty a sestaví odborné komise.
	Myslím, že se to lidem bude líbit. Nespravedlnost ze sexu bude odstraněna. Však i sex je pořádný bolavý zoubek naší společnosti rovnosti, solidarity a daňových úlev.

Foto popis| Foto popis|

Paroubek Boleslav Pecka, Tlustého frakce
21.6.2007    Mladá fronta DNES    str. 08    Názory
    KAREL STEIGERWALD        
Jak se čekalo, včera vláda nedůvěru nedostala. To si mohl spočítat i Paroubek. 
Vládu chtěl sejmout, protože vede tažení proti takzvané reformě a proti Čunkovi. 
	Takzvaná reforma by chtěla ozdravit státní finance. ČSSD jim nadělila dluh 800 miliard. Letos vzroste dluh o dalších sto miliard. Že toto je dobré a že se s tím nemusí nic dělat, myslí si dnes snad už jen Paroubek, který je jako nějaký Pecka Boleslavský, či jak se ti staří socdemáci jmenovali. 
Říká: Reforma je pro bohaté proti chudým. Mohl by ještě říkat: Mír chatrčím, válku palácům. Ale hlavně by měl říct, proč všechny ty reformy podle svého nepřipravila ČSSD. Měla na to osm let. 
	Že Tlustý založí platformu, čekalo se také. Bude se to vydávat za rozkol v ODS, ale je to spíš pokrok. Strany mají proudy, uvnitř se to tlačí proti sobě. Proto se rodí frakce. Možná to není rozkol, nýbrž vyšší úroveň politické kultury. Jedna strana, víc názorů a jde to. To by si měl vyzkoušet i ten Pecka Paroubek. 

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Škodí zaměstnancům
19.6.2007    Mladá fronta DNES    str. 10    Názory
    KAREL STEIGERWALD        
Všude tam, kde moc odborářská přerostla v moc politickou, nastal úpadek

Generální stávka je oblíbená rekvizita třídních bojů a předchůdkyně revolucí. Generální stávku teď plánují odbory proti reformě veřejných financí. Jednu, druhou, třetí a tak dál. Předáci se cítí jako vůdci revoluce. Předstírají, že hájí pravdu chudého lidu proti bohatým. Ta pravda zní: jménem lidu nic neměňte. Jako by odbory byly další politická strana, která vyhrála volby s programem „Hurá do dalších dluhů“.
	Ale reforma veřejných financí není problém revoluční. Dokonce to ani není problém politický -když máte doma dluhy, je celkem jedno, jaký máte světový názor.
Ten vaše dluhy neovlivní. Kdyby dnes vládl Paroubek, musel by dělat plus minus podobnou reformu financí jako nynější vláda, přičemž by pro něj platily stejné zásady jako pro Topolánka: čím později začnu, tím to bude těžší. Toto vědí všichni politici.
	Reforma, kterou nabízí vláda, vypadá, jako by všechny ty generální stávky už proběhly a stát už rozvrátily - je to reforma minimální.
Až se stane skutkem, otevře se nutnost jít dál - do reforem radikálnějších. Co nasadí odbory pak? Nadgenerální stávky? Barikády?
	Vláda ČSSD šla osm let opačným směrem: místo racionálního řešení problémů státních financí nasadila vzestup státních dluhů. Odboráři by se měli sami sebe zeptat, pročpak během těch osmi let nestávkovali, že vláda problémy neřeší, nýbrž zadlužováním zastírá. Pod zadky všech včetně odborářů nastražila vláda ČSSD časované miny.
	Když tam zůstanou, vybuchnou. Reformy se nedělají proto, aby lid zchudl a bohatí zbohatli - to je politická floskule pro ty nejprimitivnější. Reformy se dělají proto, aby stát fungoval, aby hospodářství běželo racionálně a rentabilně, aby sociální péče byla úměrná prosperitě a aby prosperita země vzrůstala.
	V prosperující zemi bohatnou bohatí, ale bohatnou také chudí. A bohatnou i všichni odboráři. Ve státě s rozvrácenými financemi a s masovým plýtváním veřejných prostředků bohatnou jen odboroví předáci, nikdo další.
	Generální stávky našich odborů by si mohly dát do čela průvodu transparent „Za pokles životní úrovně, za boj proti prosperitě!“
	Odbory by měly investovat do zajímavých seminářů například o osudech Argentiny. Před sto lety byla tato země bohatší než Kanada. Pak politiku nahradilo odborářství, hájení „zájmů pracujících“ a „výdobytků“, prosadila se vláda odborů v zájmu „pracujících“, prosadil se Perón, který celou to demagogickou mašinerii řídil a využíval. Zemi to zničilo. Dnes na kanadskou prosperitu Argentina nemůže pomyslet a žádný kanadský pracující by se v Argentině, byvším ráji odborářství, nechtěl ocitnout.
	Naše odbory, pokud se jim podaří zemi ochromit, mohou i dnešní minimální reformu zastavit. Co bude následovat? Odklady problémů. Další dluhy. Drátenické zákony, které časované miny pod našimi zadky nějak sešněrují, aby ještě chvíli nevybuchly. Pokles prosperity, životní úrovně a konkurenceschopnosti.
Komunisti čtyřicet let věřili, že očekávaný blahobyt užuž nastane. Protože nenastával, drželi pevně totální regulaci všeho - což očekávaný blahobyt odkládalo na nikdy, ať ho nařizovali sebevíc.
	Odbory, bohužel, nejvíc škodí sobě samým, svému členstvu. Všude tam, kde jejich moc příliš vzrostla a převládla nad mocí politickou, přinesly zaměstnancům úpadek, protože přinesly úpadek hospodářské prosperity. Lidé nebohatnou odborářským výnosem, nýbrž hospodářskou aktivitou. Kdo ji podvazuje špatným financováním státu, děláním dluhů a nafukováním sociálního státu z korupčních důvodů, přivolává do země chudobu.
	Měli bychom se zbavit ostychu a říci veřejně: odborářští předáci nezařizují pro lid blahobyt. Naopak blahobyt ohrožují. Místo aby se starali o korektnost vztahů mezi zaměstnavateli a zaměstnanci, dělají už dávno „velkou politiku“ iracionálních slibů a požadavků ve prospěch ČSSD a KSČM. Zastupují sedminu zaměstnanců, ale mluví jménem všech. Vypadají jak figury z předminulého století. Sejí vítr.
Když uspějí, nesklidí bouři, nýbrž chudobu.

***

Místo aby se odbory staraly o korektnost vztahů mezi zaměstnavateli a zaměstnanci, dělají už dávno „velkou politiku“ ve prospěch ČSSD a KSČM

O autorovi| KAREL STEIGERWALD komentátor MF DNES
Foto popis| O autorovi| KAREL STEIGERWALD komentátor MF DNES
Foto popis|

Česká pornografie: sex a zverimex
15.6.2007    Mladá fronta DNES    str. 08    Názory
    Karel Steigerwald        
Haiku Karla Steigerwalda

Diář 

Haiku o sexu neexistuje. Je to škoda, ale důvodem je sex. Existuje jediný rým: sex – zverimex. Z toho neudělá haiku ani Japonec. Kdybychom přešli do výraziva vulgárního, našli bychom mnoho přitažlivých rýmů. Ale vulgarita by se zase nehodila k zádumčivému haiku. 
	A přitom sex je důležitý politický činitel. Málokdo si to uvědomuje. Nakousněme sex například z hlediska kontroly, regulace a legislativní činnosti. 
	Lidé se milují, jak chtějí, bez odborné přípravy, bez státní zkoušky a bez toho, že by měli po ruce potřebné vyhlášky, které by do věci zavedly pořádek. Stát z falešné cudnosti celou tu pestrou sféru nechává bez dohledu, bez kontroly a bez pomoci. Přitom každý zmrzlinář či klempíř musí mít zkoušky, praxi, živnostenský list a musí zaplatit státu kolky. Kdo se zabývá sexem, nemusí mít nic, ani kolek. Nikdo ho nevyzkouší, vzdělání v oboru má mizivé, a přesto jde bezhlavě na věc – většinou neodborně a bez znalosti posledních poznatků. Jak snadno může dojít k špatnému provozování sexu, je jasné. Lidi se pak trápí, mají z toho komplikace i v duši, v práci jsou líní a pořád myslí, jak jim to v oblasti sexu nejde a nejde. Krátký kurz zakončený státní zkouškou by přitom vše vyřešil. 
	Až bude zregulováno všechno, dojde snad i na sex. V parlamentu se strhne lítý boj. Levicové názory na sex se od pravicových liší. Jiný názor mají i zelení, o lidovcích nemluvě. Od bigotně-konzervativního „zavři oči a mysli na Anglii“ přes liberální „ať to dělá každý, jak mu to vyhovuje“ až po revoluční „jebej, co na strom nevyskočí, a co vyskočí, to taky“. V této názorové změti ideově neukotvených stanovisek se stěží najde většina pro nějaký paragraf. Nakonec se říše sexu může dočkat stejného legislativního zmatku jako zdravotnictví a penze. Bude se pak říkat: souloží se celkem podle evropských standardů, ale ty dluhy, ty dluhy... Jasno mají jen komunisti: je soulož přínosem pro těžký průmysl? 
Politické strany se rozcházejí i v množství sexuálních jednotek na osobu a den. Hádky jsou kvůli stylu sexuální činnosti a hlavně pak o filozofický smysl toho všeho. Položte politikům otázku – proč souložíš? Dočkáte se odpovědí nejrůznějších. Většina politiků to ani neví. Prostě vidí tvora opačného nebo stejného pohlaví, tak se do toho bezmyšlenkovitě pustí, jako by sex byla nějaká daňová reforma, kde na ničem nezáleží. 
	Přitom je sex vážnější oblast než regulované bydlení, ekologická daň či ovoce ve školách. Potřeba státní dotace pro sexuální nemehla je nepochybná. Stejně tak zdanění sexuálních rozkošníků, kteří se pohybují vysoko nad rozumnou normou, případně zabírají místo potřebnějším. Jde také o otázku rovnosti lidí v sexu, o celou skupinu sexuálních práv, o diskriminaci ošklivých a tlustých, o věčný mužský problém malý–velký, o rovnoprávný přístup k hezkým holkám či klukům. Práce je pro politiky v sexuální oblasti, která vyniká svévolí a laickým kutěním, víc než dost. Veřejnost čeká na politickou stranu, která přijde s heslem: sex do rukou odborníků, do rukou státu a Evropské unie. 
	Možná je divné, proč o tom píšu právě teď. Nu, protože je červen, měsíc sexu, zatímco říjen je měsíc dělostřelectva, o kterém se píše v říjnu. Smyslem článku je donutit politiky, ať řeknou, jaký je názor jejich strany na sex. Jak, kolik, s kým, kdo to řídí atd. A hlavně – proč to dělat? To dodnes skoro nikdo neví. 
	Představte si, jak vše rozkvete, až vezmou do rukou sex politici. Zatím nám zbývá jen to jediné smutné haiku, které se dá o tématu napsat: Chceš se dočkat divokého sexu? Zavolej si do zverimexu. 
Tak smutná je česká pornografie. 

Foto popis| Foto popis|

Velryb pozřel Jonáše, Paroubek pozře Čunka
14.6.2007    Mladá fronta DNES    str. 08    Názory
    KAREL STEIGERWALD        
Přišel průzkum, který musel ing. Paroubka potěšit. 

Až Čunek konečně udolá lidovce, bude Paroubek moci sestavit s komunisty vládu většiny, která ani zelené nepřibere. Potíž je jediná – příště třeba přijde průzkum opačný. 
	Jedno je však jisté: s lidovci se to kýve. Před nimi už zahynula podobná středopravolevá uskupení bažinného rázu: ODA, Unie svobody. Zahynula na podobnou chorobu: šedý zákal politický. 
Kdyby lidovci byli skutečně náruživou křesťanskou stranou, mohli by si říkat: koho pánbů miluje, slepotou navštěvuje. Čunkovu nevinu a jeho pobyt v nejvyšších židlích země budou hájit, dá-li ten neexistující pánbů, až do úplného zničení vlastní strany. Čunek možná nevinný skutečně je, všechny předešlé přešlapy policie to i naznačují. Ale o vinu a nevinu tu nejde: Čunkova aféra ničí vládní koalici, která tomu není schopná čelit. 
	Podobné potíže páchal biblický Jonáš spoluobčanům na lodi. To by lidovci měli dobře znát. Jonáš dožral Boha a prchal na lodi. Bůh za ním poslal děsivý vír. Jonáš na rozdíl od Čunka viděl, jak to je, a aby zachránil ostatní lidovce v člunu, vyskočil z lodi, ačkoliv se jako snad i Čunek ničím neprovinil, jen nechtěl pomlouvat lidi v Ninive. V moři na něj čekal velryb podobný ing. Paroubkovi a pozřel ho. 
	Čunek by si nemusel zoufat ani v tom případě, že by odešel z vlády a strany. I Jonáše Hospodin nakonec zachránil. Vyndal jej z velrybova břicha a Jonáš za odměnu šel do toho Ninive šířit skepsi. Pro lidovce je to příběh poučný: teď nejde o to, zda Čunek bral či nebral. Jde o to, že se loďka potápí. 
	Zdá se, že pro křesťany by měl mít případ Čunek nadpolitický význam. Neznabozi si z Čunka udělali politickou polívčičku, kterou lze vždy přistrčit na plotnu. Křesťané, rozuměj lidovci, případně vládní koalice, udělali z Čunka případ podpolitický. Dá se to formulovat jasně: Čunka drží ve funkcích, aby nedali za pravdu nepřátelům, kteří si nic jiného nepřejí, než aby Čunek ve funkcích vydržel až do krachu. 
	Objevila se v posledních dnech myšlenka, že šedým zákalem trpí politici proto, že jezdí v autech, odkud se země jeví jako veselá barevná čmouha. Je to pravda. Navíc mají duši skrčenou mezi břichem a taškou s lejstry a hledí na lid odspodu. Kdyby jezdili na koni, lejstra v brašně u pušky, měli by rozhled a velkorysost. Seskoč z koně do tlamy velrybovy, neb toneme, pokynuli by Čunkovi, nejslepějšímu z nich. 

Seskoč z koně do tlamy velrybovy, měli by lidovci říct Čunkovi 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Rozpočet vzor ČSSD napíše každý, nejen Paroubek
13.6.2007    Mladá fronta DNES    str. 11    Názory
    KAREL STEIGERWALD        
Ministr Kalousek tvrdí, že pokud nebudou přijata reformní opatření, nedokáže napsat rozpočet. Na takové věty vtipný Paroubek číhá. Okamžitě odpověděl, že tedy rozpočet musí sestavovat ten, kdo to dokáže. Rozuměj dobře, on či někdo v ČSSD. Nepostřehl rozdíl – dělat rozpočty s věčnými schodky je jiné umění, než měl na mysli Kalousek. 
	Tak hořká je role opozice. Ustavičně štěkat, odsekávat, ironizovat. Skoro to vypadá, jako by opoziční politik byl svého druhu novinový komentátor. Paroubek má pravdu, rozpočet typu ČSSD sestavit dokáže každý. Dokázal by to i Kalousek. 
Tolik vyberu na daních, tolik vydám, rozdíl je schodek. Může být velký i větší. Z jistého hlediska je nejrozumnější politik, který udělá největší schodek. Státní dluh je téměř neviditelný, vysoké daně rozpuštěné v čemkoliv také, zato okamžitá státní dávka v rukou voliče viditelná je. Státní dluh je vždy především druh skryté korupce voličstva. Platí se vždy později, často následky nese jiná vláda. Tak proč státní dluhy nedělat? Toto Paroubek ví, a proto se může jen smát. 
	Jak si stojí státní finance, vědí už všichni včetně ČSSD a snad i komunistů. Na umělé zvyšování životní úrovně pomocí vyjídání země zevnitř byli právě oni majstři. Dali lidu Bulharsko, embéčko a bůček za cenu vybydleného bytového fondu, vyrabovaných továren, za cenu úpadku celé země. V lidu vyvolali dojem blahobytu. Bůček s embéčkem byly vidět víc než vybydlený stát. Politický bojovník Paroubek interpretuje reformy veřejných financí jako boj bohatých s chudými. Sám se cítí být zástupcem chudých. Kam se státní finance řítí, co hrozí financování důchodů a zdravotnictví, to je i jemu známo. Myslí ale, že potýkat se s touto dlouhodobou krizí vynese méně popularity než krátkodobá vybydlovací interpretace „bohatí berou chudým“. 
	Vtipy o tom, kdo sestaví jaký rozpočet, mohl by si nechat od cesty. Stav veřejných financí je problém všech – i Paroubka. Kdyby začal zas vládnout, stál by před ním stejně jako Kalousek dnes. Vtipu by asi měl méně. 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Justice v rukou harmonikářů
11.6.2007    Mladá fronta DNES    str. 08    Názory
    KAREL STEIGERWALD        
Paroubek chce demisi dvou ministrů. Opozice vždy kritizuje vládu a nic než její demisi si nepřeje. Problém nastane, když má nová vláda na krku důsledky činů předchozí vlády, a ta (nyní v roli opozice) za to novou vládu kritizuje. 
Krejčíř utekl v Česku Paroubkově vládě, Topolánkově se vysmekl v Jihoafrické republice. Je nasnadě, že víc odpovědnosti mají Paroubkovi lidé. Ale to Paroubka nezastraší – bije do vlády, chce demise. Jeho ministři tenkrát neodešli. Ze sporu Vesecké a Benešové je patrné, že stav justice u nás je žalostný. Autorita žádná, pro zločince zdroj posměchu, pro lidi zdroj nedůvěry a nejistoty. V justici nikdo nevěří, u všech dveří jsou gangsteři, jak kdysi zpívali V&W. Mizerný stav nezavedla Topolánkova vláda, mizerie je tu léta. 
Osm let měla ČSSD šanci justici šlechtit. Nestalo se. Benešová to ví. Přesto do justice dnes šije. 
	Justice (s přidruženou policií) žije jediným: je to tahací harmonika politických rejdů. Jediný, kdo v tomto prostředí mluví věcně, je ministr Pospíšil, pravý opak svého předchůdce, justičního gigola Němce. Pospíšil by mohl justiční reformu a změnu celého prostředí nastartovat – pokud harmonikáři neumordují i jeho. 

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Na slabomyslnost máme právo
8.6.2007    Mladá fronta DNES    str. 08    Názory
    Karel Steigerwald        
Haiku

Haiku jde do módy. Asi že poptávka po slabomyslnosti je veliká. Lidé jsou rádi, když vidí či slyší něco blbého. Potěší je, že tentokrát v tom nejsou oni, nýbrž jiný blb.
	Typické haiku, poměrně slabomyslnou píseň, přinesla dvojice Parkanová–Vyčítal. Kdyby nebyla o radaru a Bushovi, nikdo by si jí v záplavě dalších slabomyslných písní nevšiml. Slabomyslná píseň je přeci základem celé mamutí hudební produkce. Čím blbější, tím populárnější. Kdo by ale ty výtvory poslouchal častěji, musel by sám zblbnout.
Tak to raději necháváme plynout jako šum z pozadí života, nevnímáme to a jsme rádi, že hluk hudby ty texty většinou rozumně přehluší. Nedostatkem je, že tu není nic, co by přehlušilo tu hudbu. Naše dvojice však v hluku hudby nezmizela, naopak vynikla. Radar a Bushe si pěkně odskáče.
	Psát haiku je zkrátka riskantní, ačkoliv na slabomyslnost má každý občan právo. Každý má také právo být servilní, ke komu chce a kdy chce. To naše mladá demokracie ještě nepochopila. Pokřik proti dvojici, že si dovolila být servilní k Bushovi, je nespravedlivý a očividně protiústavní. A srovnávat probushovskou píseň s výtvory z éry komunismu je nesmyslné. Proto jsme snad zvonili kdysi klíči, aby si každý mohl vychvalovat, koho chce, a ne pořád jen jednu firmu jako za komunistů. Mnozí si naopak myslí, že jsme zvonili, aby se vychvalování všeobecně zakázalo, patrně včetně vychvalování toho zvonění.
	Vyčítal v tom svém haiku rýmuje například tiskem – stiskem, což se blíží absolutnímu rýmu básníka Joži Mrázka-Hořického, který rýmoval Doma naše hodiny bily čtyři hodiny. Na to má každý právo, takto posunout český rým dopředu. Dělat na dvojici V&P honičky není naší demokracie důstojné. Nevím, proč by si dvojice nezazpívala na počest radaru, raket, prezidenta, prostě koho chce. Za komunistů za podobnou chválu sovětských raket a radarů pěvci dostávali od komunistů velký prachy. Bush jim pravděpodobně nedá nic. Možná tu píseň ani neuslyší.
	Podivný postoj k písni zaujala opozice. Myslí si, že by obsah písně měla probrat Sněmovna, a očekává od paní Parkanové jakousi omluvu. To je pitomost stokrát větší než celá ta píseň. Ale nikdo proti ní neprotestuje. Možná by se někdo ozval, kdyby dvojice dostala od Sněmovny za úkol omluvit se Bushovi. Úvaha, kdy a co a kde smějí zpívat ministři, poslanci nebo soudci, je plodná a opozici musela napadnout. Následovat musí zákon o zpívání politiků nebo alespoň nějaká etická nezávislá komise, která by ty písně a zpívající politiky hodnotila. Je dost nesnesitelné, aby si každý zpíval, co ho napadne. Komise by zajistila vkus a vnesla pořádek do zpěvu politiků. Zároveň by také vynesla pěkná placená místečka nezávislých komisařů volených Sněmovnou.
	Takovou krásnou věc jako „my mezi hvězdama šijeme u Sama“ lid interpretuje „mezi hvězdama žije Usáma“. To nás všechny rozdurdilo. Názor opozice, že by se tyto věci měly regulovat a kontrolovat, případně trestat, nám nepřipadá až tak cizí.
S písněmi, které chválí, jsou vždy potíže. V rakouské c. k. hymně se zpívalo Čeho nabyl občan pilný. Český lid zpíval Čehona byl občan pilný. Tak vznikl odboj a Čehona se stal rakušáckým tupcem, jemuž se čeští tupci rádi smáli, jako se dnes titíž tupci smějí Vyčítalovi a Parkanové za jejich „prapore nad náma vítáme tě s džípama“. Já si obou tvůrců vážím. V prostředí všeobecné nechuti k servilitě, v prostředí nemilosrdných bojovníků za spravedlnost a svobodu si troufli riskovat. Napsali podle svého srdce líbezné haiku o radaru a Bushovi. Být servilní si dnes troufne jen statečný a svobodný člověk. Každý je dnes bohužel jen nezávislý, je proti, posmívá se. Milovat svého milovaného státníka u nás není skoro ani možné. Je to dokonce svého druhu polotrestný čin. Teď. Až zas bude nařízeno z moci úřední státníky milovat, změní se to rychle. Proto si dnes, možná naposled, svobodně vychutnejme toto agitační haiku: Milý pane Bushi k radaru nejsme hluši však svobody jsou to uši.
Kdo by si troufl to takto zpříma napsat? Jedině nějaký opravdu nezávislý duch. Já.

Foto popis| Foto popis|

Paroubek říká, že vládli experti, nikoliv Paroubek
6.6.2007    Mladá fronta DNES    str. 10    Názory
    KAREL STEIGERWALD        
Pan prezident nedávno připomněl, že jednání o radaru byla zahájena za vlády ČSSD, jejíž postoj nebyl zamítavý. To rozvzteklilo pana Paroubka. Prezident podle něho není schopen objektivního pohledu, protože za vlády ČSSD žádná politická jednání o radaru neprobíhala. Probíhala pouze jednání týmů expertů a on, Paroubek, se sám o tom dozvěděl vloni před volbami.
	Je-li toto tvrzení pana Paroubka pravdivé, jde o velmi vážnou věc. Za zády vlády ČSSD, aniž i sám předseda o tom něco věděl, jednali zde nějací naši neznámí experti s USA o vojenských záležitostech - o své vůli, jako by sami byli nějaká vláda.
	Je to důležité sdělení. Věc se musí vyšetřit, pachatelé musí být odhaleni a potrestáni. Když někdo jménem vlády na falešné stvrzenky vyfasuje vládní letadlo a rejdí s ním po zeměkouli, jde o celkem zábavného podfukáře, tatrmana, který zesměšní vládní aparát a udělá státu škodu.
Ale když si někdo bez vědomí vlády sestaví expertní tým a jedná s USA, byť v dobré věci radaru, je to vážné ohrožení země.
Víme vůbec, kolik takových expertních týmů vlastně bylo a o čem a s kým jednaly, aniž to vláda ČSSD věděla? Vládla ona, nebo ti experti?

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Nepřátelé Bushe potečou ulicemi, přátelé ne
2.6.2007    Mladá fronta DNES    str. 12    Názory
    KAREL STEIGERWALD        
V pondělí se do ulic vyřinou nepřátelé Bushe a USA. Vytvoří pestré karnevalové shromáždění, případně průvod, v kterém dají najevo své znechucení zámořským barbarstvím, fašismem, globalismem, imperialismem, dolarem, radarem, hamburgry a ostatními zly. Pestrost průvodu tkví v tom, že v sobě zahrnuje ekolidi, postkomunisty, starostalinisty, neonacionalisty, novohumanisty i antiradarovce a broukofily s postfilozofy. 
Vzadu, za zády průvodu, všem žehná nově zrozený ruský imperátor, starorudý Putin: Vzhůru, mládeži světa, hrr na Bushe, na antičlověka! Všude kolem budou kamery, fotografové a jiní natáčitelé, kteří ten karneval zaznamenají, aby se mohl do poslední mrtě ustavičně lidským očím opakovat. 
	Bushovi přátelé do ulic nevyjdou. Mají dost práce a starostí a jaksi se k nim nehodí pestře řádit po ulicích. Tak zas vznikne dojem, že i malý český svět je drtivě protibushovský a protiamerický. Probushovce nikdo nenafilmuje a zrakům lidí je nikdo nebude ukazovat. Je škoda, že nevyjdou. Rád bych věděl, kolik kterých je, jak jsou pestří a co by si Bushovi lidé počali, když za nimi nestojí někdo jako pravoslavný Putin. 

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Hitlerovy miliardy a miliardy českého státu
31.5.2007    Mladá fronta DNES    str. 08    Názory
    KAREL STEIGERWALD        
Reforma, kterou prožíváme, má kritiky napravo (Tlustý a spol.) i nalevo. Kdo rozhrne clonu z generálských lustrátů, přehřáté zeměkoule, neviditelných Aniček a jiné pěny dnů, musí se ptát, oč v té reformě vlastně jde a co s námi udělá. 
	Pro Tlustého je to bídný kompromis, pouhé nic. Podle Topolánka tato vládní koalice neumí ani míň, ani víc, je akorát. Pro Paroubka je toho naopak moc. 
Pokus zbídačit lid, demontovat sociální stát a obohatit bohaté. 
Paroubkova rudá terminologie připomíná, odkud se konflikt kolem reformy bere a jaký má smysl. Topolánkovo akorát je neměřitelné, může to tak být, nemusí. Tlustého zásadovost může znamenat, že nebude reforma žádná. 
	Podstatou celé té debaty, toho domněle ekonomického sporu je řešení politické otázky, s jak velkým úplatkem od vlády se spokojí náš lid a jak velký úplatek mu která politická síla dá. Pod rouškou „sociálního státu“ se skrývá obyčejné podplácení voličů a kupování jejich příštích hlasů. Ty hlasy přidělí politikům moc – páni si ji kupují za peníze lidu a lid je rád, že jeho sociální stát kypí, že vláda zvyšuje blahobyt a že všude poletují pečení holubi do hub. Že to končí obrovskými dluhy, rozvratem, pádem státu, úpadkem všeho, vědí dnes snad už jen komunisti, kteří to před časem sami prožili. Dnes si myslí, že je svrhl zrádný Gorbi a kapitalisti. Není to pravda, vyžrali své státy zevnitř, spolykali jejich podstatu bezohledným vytvářením „sociálního státu“ chudých lidí. Velmi dobrý sociální stát zavedl také Adolf Hitler, německý národní socialista. Ještě lepší měl Josif Stalin, ruský komunista. Oba šli cestou miliardových státních dluhů. Krok za nimi Mussolini, Peron atd. Jak všichni dopadli, je známo. Na počátku rekreace zdarma, dávky pro děti, závodní jídelny, bezplatný doktor, veselé První máje, na konci bída, smrt a trosky země. 
	Demokratické státy jsou opatrnější. Nejdou na věc tak radikálně. Ale princip „zvyš lidu životní úroveň, ať to stojí, co to stojí, aby tě lid volil“, platí dál. Protože není populární zvyšovat daně, zvyšuje se státní dluh – ten je neviditelný a příliš abstraktní. Možná by mělo být v ústavě, že vláda, která slibuje vyšší životní úroveň, musí být rozpuštěna. Jenže opak je pravda. Vláda, která sice bere, ale hlavně rozdává a dělá dluhy, je oblíbenější než vláda, která „utahuje opasky“. 
	O tom je dnešní spor – dokáže nějaká vláda z kolotoče „sociálního státu“ vyskočit? A strpí to voliči? Kdo se odváží postavit té sladké demagogii „Volte mě, vypůjčím si miliardy na váš blahobyt“! Vždyť by vypadal jako nepřítel lidu. 

***

Dokáže nějaká vláda z kolotoče „sociálního státu“ vyskočit? 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Veřejný agent a tajný generál. Nebo naopak?
30.5.2007    Mladá fronta DNES    str. 08    Názory
    KAREL STEIGERWALD        
Senzační, nicméně nudné odhalení generála Vacka jako agenta StB vede k pozoruhodné úvaze: co je horší, veřejný komunistický generál, nebo tajný komunistický agent? Je to taková filipika o slepici a vejci. Kdo koho porodil, estébák generála, či generál estébáka?
	Komunističtí mocní se své tajné policie báli stejně jako my. Nikdy si nebyli jisti, kdo za tou tajnou policií tajně stojí a jestli nepřijdou sami veřejně o krk. Jindy naopak tajnou policii ostře komandovali a estébákům nezbylo než se třást. Prozíravý politik byl tedy obojím, i generálem, i agentem. Mohl jako agent i sebe jako generála fízlovat, a mít se tedy pod kontrolou, a jako generál si mohl sám na sebe jako na agenta ostře došlápnout. Možná se dočkáme, že i Jakeš bude jako agent StB odhalen. Na svou obhajobu řekne: To víte, jako generální tajemník jsem jim to musel podepsat. Jinak bych v té funkci pracovat nemohl.
	Příhoda: Šli kdysi po barrandovské chodbě dva opilí normalizační filmaři. Podpírali se a pravili si: Jak dlouho těm kurvám ten režim ještě vydrží? Těmi kurvami však byli oni: spojením kulturního generála a kulturního fízla.

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Tvorba podle ČT: Bartoš chlast, TGM zas drogy
26.5.2007    Mladá fronta DNES    str. 10    Názory
    KAREL STEIGERWALD        
Česká televize má problém. Toto bezpohlavní těleso vytvořilo umělecké dílo o odboji, které urazilo pamětníky i odbojáře. Ale problém není v ostré konfrontaci názorů a pohledů na události. Je to víc otázka vkusu než myšlenkové odvahy. Mluvčí Krafl tomu dal korunu – liboval si, že dílo mělo obrovskou sledovanost, jako by to byl ve „veřejnoprávní“ stanici relevantní argument. Vysvětlil, že nešlo o dokument, nýbrž o televizní tvorbu, která umožňuje fikci. Toto vysvětlení umožňuje navršit na hlavy současných i nedávných historických postav cokoliv. Pro senzacechtivé výrobce škváru je to výzva. TGM jako narkoman, Komenský jako pedofil, Jirásek alkoholik. To bude tvořivého vzrušení! ČT je známa myšlenkovou impotencí, holdováním banalitě a servilitou k mocným, kteří určují výši TV poplatku. Originální konfrontační myšlení tam nemá místo. Takto indiferentně si vedení ČT vykládá pojem „veřejnoprávní vyváženost“. Nakonec je zaslouženě potká aféra, ve které neoslnili inteligencí ani tvořivostí, nýbrž jen skandalizováním. 
Odbojář Bartoš jako ožrala a holkař – to je hvězdný vrchol tvořivosti v ČT. Český styl: místo tvůrčí námahy jen štěk a slina. 

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Středověk: naval, hňupe, zimník, já jsem zákon
24.5.2007    Mladá fronta DNES    str. 08    Názory
    KAREL STEIGERWALD        
Každou chvíli slyšíme drsnou zprávu ze života exekutorů. Jak zabavili majetek člověka, který svůj dluh už dávno zaplatil, nebo jak zabavili majetek někoho jiného než dlužníka, například člověka, který má stejné jméno jako dlužník. Do těchto historií se nepěkně zamotal i prezident exekutorů Podkonický. 
	Seberou vám majetek. Omylem, či ze zlého plánu. Než se vše objasní, prodají ho. Je to jako ve středověku: oni jsou nevinní, vy se braňte. 
A v novověku? Podstatou právního pořádku je, že trestán (a konfiskován) může být jen ten, kdo skutečně konkrétní čin (dluh) vykonal a byl odsouzen. Historky z exekutorského Divokého západu tomu neodpovídají. Svévole, arogance, bezohledné plenění majetku nevinných. Odpovědí na křivdy je jediné: exekutor není povinen odpovídat a vysvětlovat. 
	Dlužníci jsou mazaní, ale to nemůže exekutory legitimovat k zavádění středověku: naval, hňupe, zimník, já jsem zákon. Ostatně ani ve středověku to nebylo tak snadné. Už jedno z prvních právních ustanovení přemyslovských knížat znělo: Kdo si jde do tvrze stěžovat, tomu zimník vrchnost odebrat nesmí. Tak Přemyslovci chránili poddané před dravci. Nás před exekutory nechrání nikdo. 

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Magoři, generálové a podobná chamraď
22.5.2007    Mladá fronta DNES    str. 08    Názory
    KAREL STEIGERWALD        
Ministra Schwarzenberga je třeba pochválit. 
Zvedá nahoru úroveň ostrého vyjadřování politiků. To u nás dost pokulhává. 
	Nadávat a používat v politice ostré, či dokonce vulgární výrazy se musí umět. Ostrý výraz vždy musí provázet určitá noblesa nadávajícího. Ne každý je obdarován milostí nadávat a hovořit s noblesou. Staré římské přísloví říká: co je dovoleno Bohovi, není dovoleno volovi. Schwarzenberg může rakouským aktivistům vynadat do magorů. Zní to elegantně, je to pravda a výraz ministrovy tváře při tom vynadání nás přesvědčí, že šlechtictví má stále ještě velký smysl. Tatáž nadávka - magor -z úst Paroubka, bože můj, jak by to znělo hrubě a nepravdivě. 
	Jen kníže může říci o ruském generálovi, že na nás Čechy nebude hulákat. V knížecím rodě totiž bylo generálů víc než v rodině Rusově, a to už v dobách, kdy Rusovi předci teprve tahali na Volze lodě. 
	Což je neumělý a nepovedený pokus o elegantní urážku generála - bohužel z úst plebejce. 

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Reforma se utrhla, brumm, brumm
18.5.2007    Mladá fronta DNES    str. 08    Názory
    Karel Steigerwald        
Haiku Karla Steigerwalda 

Haiku o medvědech jsem nenalezl. Japonci zpívají nejraději o počasí a rostlinách, medvěd je nepřitahuje. A přitom se nabízí. Například: Medvěd má blechy v kožichu, reforma financí chcípla potichu. Jak spolu medvědi a reforma financí souvisí? Před časem jsme měli mít reformu financí. V téže době v Berlíně osiřel medvěd Knut. Obé se stalo miláčkem médií. Nejprve osudy medvěda. Matka jej po porodu odvrhla, což je v politice běžné. Medvědův sourozenec odvržení podobně jako někteří politici vyloučení ze svých rodných stran nepřežil. Bratr Knut se ukázal odolnější, asi jako politik Kraus, který už také přežil nejen soudruhy, ale i kakao. 
	Knut se stal hrdinou. Být hrdinou – to někdy vyžaduje málo. Stačí nechcípnout. Medvěda adoptoval německý zelený ministr. Stal se jeho matkou. Díky Knutovi stouply na burze akcie berlínské zoo. Na mobilech se objevila medvědova melodie. Brumm, brumm. Proslavil se singl Knut ist Cute (roztomilý). Ovšem někteří ochránci zvířat usilovali o Knutovu smrt. Vypukl nemilosrdný boj. Ochránci usilovali o medvědovu smrt, protože mu chtěli pomoct. Nechtěli strpět jeho ponižování tím, že je vychováván jako domácí mazlíček a hrdina lidu i médií. Lidská péče je porušení zákona na ochranu zvířat. To, že medvěda nechtěla matka, je hlas přírody, kterému mají lidé naslouchat, a ne piplat neperspektivního sirotka. Ten už navždy bude považovat lidi za medvědy a se svým životem si neporadí. Šlo o nemilosrdný střet dvou politických skupin: zastánců hlasu ryzí přírody a zastánců práva na život medvíďat. Jedni z nich představují levici, druzí jsou napravo. Hádejte, kdo je kdo. 
	V politice je to častá idea – zahubit někoho pro jeho dobro. Medvěd se rád nažere a cicmá s lidmi, ovšem nějaký profesionální činitel dobra s tím nesouhlasí a nechá dravce utratit. 
A nyní osud reformy veřejných financí. Byla populární jako medvěd. Klidně jsme jí mohli familiárně říkat – držme se Smetanovy opery – Vašek. Jenže se našli lidé, kteří ji za reformu nepovažovali a žádali ji utratit jako medvědího sirotka. Jiní naopak myslí, že se utrhla ze řetězu, zas jak ten medvěd, o kterém píše Sabina že se utrhl a pak zas že to žádný medvěd není, nýbrž člověk. Reforma také už není reforma, nýbrž balík stabilizačních opatření. 
	Lidem, kteří milují reformu, je to k smíchu, ale lidé, kteří reformu nenávidí, se nedají oklamat. 
Žádný balík opatření, reforma to je! A utrhla se! 
	Reforma je jak ten sirotek, někde si brumlá. V popředí běží zápas nikoliv o ni. Společnými silami se navzájem udolávají zastánci reforem i jejich nepřátelé. 
	Politika opisuje manýry lidí. Pomáhat člověku za každou cenu, až do jeho ubití. Zamítnout reformu pro její nedostatečnou radikálnost, nebo tutéž reformu zamítnout pro její přílišnou radikálnost. Platí obojí. Schválit myšlenku, když ji říkám já, ale zamítnout tutéž myšlenku, když ji říká i někdo jiný. Krmit medvěda, aby přežil, a dát jej utratit, aby nebyl ponížen lidskou péčí. Samé cenné politické ideje. Spisovatel Smoček nechal v jedné své hře promluvit dobrodince: „Cože? Vy voláte o pomoc, když vám jdu pomoct?“ Ano, když vám jde na pomoc politika, volejte o pomoc. Japonec Topolánek ve svém koaličním haiku zpívá: „Reformní étos ve společnosti není, to ovšem celou reformu mění.“ Má pravdu. Topolánek. Brumm, brumm. 

Foto popis| Foto popis|

Ekologické divadlo, recenze s ukázkou
17.5.2007    Mladá fronta DNES    str. 08    Názory
    KAREL STEIGERWALD        
Prezident včera pokřtil svou knihu Modrá, nikoliv zelená planeta. Současně vyšla kniha Ala Gorea. Gore představuje stanovisko, že je s planetou zle, že je třeba to vzít (my, skupina, která to ví) pevně do rukou a celou společnost přeorganizovat, dokud je ještě čas, aby s planetou bylo zase tak dobře jako dřív. 
Klaus představuje názor, že nejde o podnebí či zeleň světa, nýbrž o pokus nasadit v boji proti svobodě lidí novou a lákavou zbraň. To už je důvod k recenzi. 
	Ne však k recenzi knihy, toho se dočkáme v míře dostatečné, nýbrž k recenzi poměrů. O planetu se strhl boj. Ohrožuje ji svoboda lidí, dělají si, co chtějí, ničí a vykořisťují přírodu, nemyslí na zítra, produkují aceton a spotřebovali už skoro všechen písek. 
Nikdo neví, kde se to zastaví. 
Proto je třeba jít do boje a svrhnout starý řád. Marxův popis byl podobný: každý si svévolně podniká bez plánu, někteří nic nedělají a mají majetek, jiní pracují a jsou chudí. Svět je divný, protože je třeba pro lidi pálit laciné žito v peci, aby zdražil chleba. 
Proto šli marxisti do boje svrhnout starý řád. Zle se za kapitalistů vedlo chudákům a na světě bylo mnoho nespravedlnosti. I Jiřina Švorcová kdysi upozorňovala, že se obdivujeme náhrobkům egyptských velmožů, ale nikdo se nezajímá o bědný život v nilském bahně. Kapitalisty bylo nutno zkrotit. Zle se dnes vede planetě, je třeba zkrotit lidi, kteří její práva pošlapávají. Už je tu zase boj. Proti autům, elektřině, uhlí, atomu, plastům a oxidům. Je dobré se k němu přidat. Každý chce kyslík, slunce, větřík a vůni střemchy. Proti tomu by byl jen zlý člověk. 
	Komunisti měli podivný ideál: lidi jsou si rovni. Ve jménu této naivní ideje byli schopni napáchat mnoho zla. Rovnost lidí neprosadili, nýbrž zhoršili. Dodnes není jasné, jak to chtěli dokázat. Pokusili se nalít lidem do hlav stejné mozky. Rovni jsou si jen mrtví lidé. V Kambodži se pokusili i o to. 
	Dnes jde do popředí podobný ideál: člověk nebude měnit planetu. To vyvolá problémy, lidi planetu měnit chtějí. Proto bude potřeba přitvrdit. Prezident se obává omezování svobody. Právem. Jenže lidi o svobodu moc nestojí. Bojovat za planetu povznáší idealisty a demagogům nabízí ohromný prostor. Různé oteplovací teorie mají šanci. Lidi se rádi servou o své omyly, když jim věří. Sociální bludaři ještě nejsou pryč, a už nastupuje nový svět. 
	Slíbená ukázka: „Právo mít děti by mělo být komoditou kupovanou a prodávanou jednotlivci na trhu, ale absolutně limitovanou státem.“ Toto obludné sci-fi slibuje profesor ekonomie Boulding. Asi nás to čeká. Ale planeta si nepomůže. 

***

Nemá člověk měnit planetu? To vyvolá problémy. On chce. 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Máte-li něco najít, musí to někdo ukrást
15.5.2007    Mladá fronta DNES    str. 08    Názory
    KAREL STEIGERWALD        
S Krejčířem to policie sehrála mistrovsky. Dlouho se myslelo, že ji podplatil, až teprve v poslední době jsme se dovtípili - pustili ho bez úplatku. Proč? No přece aby ho mohli triumfálně zas chytit. Víte přece, jak ho sledovali až do Afriky, jak měli své zprávy i zpravodaje a jak nakonec po ohromné souhře v Jižní Africe klec sklapla. K této velkolepé profesionální akci by vůbec nemohlo dojít, kdyby ho v Černošicích nepustili. Zůstali tehdy klidní, věděli, že jsou profesionálové a že jednoho dne po velkém výkonu uprchlíka chytí. Zatknout někoho v Černošicích je nic. 
Zato v Africe... 
	I státní zástupci jim to záviděli. Je lidské, že se chtěli také něčím podobným blýsknout. Nastražili krejčířovské spisy na známého Jirku-vařiče. Ten na návnadu skočil, spisy chytil do ruky, a to už byl prakticky zase chycen on. Stojí u kamen, vaří a už je tu policie. Bravurní výkon. Jenže státní zástupci se přepočítali, k Jirkovi-vařičovi nevrazila četa profesionálních státních zástupců, nýbrž zase ta profesionální policie. A zase slízla smetanu ona. Proslavit se není snadné. 

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Vandal proti vandalovi
14.5.2007    Mladá fronta DNES    str. 08    Názory
    KAREL STEIGERWALD        
Odsuzujeme hanobení mrtvých, proč neodsoudíme také zabíjení živých? 

Nějací vandalové ukradli z hrobu ostatky Jánose Kádára i jeho ženy. Toho se mohou dopustit jen lidé přisuzující životu a smrti metafyzický, iracionální a transcendentální význam. Hanobení mrtvol ve jménu nejrůznějších ideologií a náboženství evropské dějiny dobře znají. V poslední době se tento druh vandalství považuje (alespoň v Evropě) za nepřístojný. Hanobení Kádárova hrobu také veškerá veřejnost odsuzuje, čin by asi neschválil ani nejurputnější nepřítel komunismu. 
	Odsuzovat hanobení hrobů není v naší době obtížné. Schvalování se může odehrávat jedině v politickém a kulturním podsvětí, které dnes v evropské společnosti hraje marginální roli. To ví každý. Je to bezpochyby pokrok – dnes by žádný evropský vládce neusekával hlavy zesnulých protivníků, nenapichoval jejich lebky na háky Mostecké věže ani nesypal jejich popel po silnici. Jsme zkrátka svědky kulturního a civilizačního pokroku. 
Ale tento pokrok má své mouchy. Například vandalství spáchané na ostatcích Kádárovy rodiny je odsuzováno mnohem silněji než vandalství, které spáchal Kádár sám. A vyvolává mnohem větší rozhořčení. Kádár dal zavraždit mnoho lidí, kázal hanobit jejich ostatky, to vše za obřadného zpěvu komunistů. Odsoudit toto je obtížné – má to aspekty politické, osobní (kdekdo byl komunista), filozofické (komunisté se odvolávají na údajné humanistické zdroje). Důvodem Kádárova vandalství byly mnohomluvné komunistické teorie a přání ruských okupantů. Nazývat toto politické řádění vraždou a hanobením ostatků je v naší postkomunistické éře obtížné – málo lidí to uzná. 
Řekne se: to byl přehmat doby a my zde máme nové čtení Marxe. Každý se raději pustí do odsuzování něčeho tak jasného a neproblematického, jako je vandalství nějakých magorů na hrobě státníka. 
	Ani hanobení ostatků Lenina evropská společnost nepovažuje za vandalství. Vystavování vycpané a chemikáliemi napuštěné mrtvoly tohoto vraha se hodnotí shovívavě: Rusové už jsou takoví. Kdyby někdo ke kádárovskému vandalství lhostejně řekl: „Maďaři už jsou takoví“, vyvolalo by to pobouření nejen Maďarů, ale asi všech Evropanů. Vandalství se nesmí lehkomyslně přecházet, jenže je otázka, co je vlastně vandalství a co je obřad úcty, nebo msty. 
	Evropa asi ušla jen půl cesty. Má dnes toto členění: když je někdo vandal z politických či jinak posvátných důvodů, zaslouží si úcty nebo alespoň shovívavé tolerance. Když je někdo vandal z polámanosti vlastní duše, stane se dobrou stravou pro profesionální humanisty a podobné šiřitele dobra. Přitom však mnohem víc zla a utrpení spáchá vždy vandalství spojené s politickými či náboženskými teoriemi, ne vandalství hrstky polámaných duší. Problém je, že evropská veřejnost si v náboženských a politických teoriích přihřívá svůj kastrůlek, kdežto na hrob Kádára si kastrůlek nikdo nepostaví, takže je příjemné a bezbolestné hanobení toho hrobu odsuzovat. Odsuzovat činy komunistů, nacistů či církve svaté, potažmo i třeba Zwingliho nebo Kalvína se lidem moc nechce. Museli by se dotýkat různých lidských pilířů: humanismu, sociálních poměrů, víry v Boha podle Říma nebo podle Luthera či Marxe. Vandal Robespierre je dodnes takřka nevinný, vina vandala na hrobě Kádára je jasná. Tento text samozřejmě vandaly na Kádárově hrobě neobhajuje, čehož by se někdo mohl chytit. Jen říká: neměří se stejně. 
	Stojí také za úvahu, jestli by někdo vyhrabával z hrobu ostatky Gottwalda nebo Husáka. Asi ne, vandalství Čechů je jiného druhu. Nemá metafyzické rozměry, nýbrž jen přízemně hulvátské. Otázkou je, co je horší – mystický vandalismus hrstky fanatiků na okraji společnosti, či vandalismus materialistický, rovnoměrně rozpuštěný v celé české kotlině. To první je efektní, fotogenické, to druhé není skoro vidět, ale krásu života to otravuje velice. 
	O Kádárově případu si nanejvýš můžeme pomyslet: vandalové hanobili hrob vandala. Ale kdo toto posouzení uzná, když Kádár má tolik příznivců, kdežto hřbitovní vandalové nikoho? 

***

Vandal Robespierre je dodnes považován takřka za nevinného, vina vandala na hrobě maďarského komunisty Jánose Kádára je brána jako jasná 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Haiku, haiečku, haiku zelený
11.5.2007    Mladá fronta DNES    str. 08    Názory
    Karel Steigerwald        
Diář

Haiku Karla Steigerwalda

Ohaiku, té minibásnické formě z Japonska, je v Čechách zmínka v písni Haiku, haiečku, haiku zelený. Češi to píšou s „j“.
	V té písni, bůh ví, jak do ní japonské haiku zabloudilo, se zpívá, že se hněvá mé potěšení, což odpovídá současné situaci ve vládní koalici a zejména poměrům mezi Tlustým a Topolánkem. Ten, na koho se hněvají, je Topolánek, a tím potěšením je Tlustý. A naopak. Každý ví, že Tlustý byl vedoucí činitel pravicové reformy, ale že mu nedali ministerstvo financí a že nakonec navrhli jinou reformu.
	Oni zas nepovažují Tlustého za žádné potěšení - z vlády mu vzkazují, že je blázen, že fantazíruje, kdežto on jim do vlády vzkazuje, že jsou lháři a podvodníci a že ty jejich škrty nejsou žádná reforma, nýbrž jen blábol.
	Je to hezká situace. České haiku ji oceňuje veršem „na mě se hněvá, příčiny nemá“ (rozuměj vláda na Tlustého a naopak). Radost má také Ing.
Paroubek. Nic lepšího než tuto rozhádanou partu si nemohl přát.
	Mysleli jsme, že Tlustý, Topolánek, Kalousek, Bursík a spol. mají reformy dobře nejen připravené, ale především domluvené mezi sebou. Že se o podobu té reformy pohádali, porvali a pobili už dávno předem, doma, za dveřmi. Že když konečně sestaví vládu (o které každý věděl, že tak nějak plus minus sestavena bude), vyvalí na nás jasný, jistý, neochvějný koncept, který budou všichni po domácích rvačkách podporovat, nikoliv torpédovat.
	Jenže u nás je každá ložnice veřejná. Rvačky běží teď, procenta DPH poletují jak oškubaní andělé, miliardy se sunou sem tam, toto se předělá, pak zas ne, protože spíš něco jiného. Už tomu ani neříkají reformy, nýbrž první třetina, ačkoliv vědí, jak dopadli hokejisti v Rusku. Jako by sami chtěli s celou reformou vypadnout už ve čtvrtfinále.
	Haiku pojednává o hněvu, ale také varuje: nejsem tu jen já, jsou tu také šífaři a mají šíf už naložený a k ránu, když milá by chtěla ze šífu dolů, už bude po volbách a nepůjde to. Poslední průzkumy preferencí politických stran ukazují, že české lidové haiku má pravdu - ČSSD dotahuje ODS, Paroubek má naloženo, šíf plný, ani má milá by ze šífu už neslezla.
	To je však vládní koalici jedno. Slíbili ostrou, razantní a smysluplnou reformu, dobře připravenou, vyladěnou, obhájenou. A řekli: buďto reforma, nebo předčasné volby. Šašky dělat nebudeme. Teď nabízejí, říká Tlustý, jakýsi vyčichlý čajíček, který jim také vynese předčasné volby. Vláda říká, že je koaliční, a že tedy logicky musí přinést kompromis, jakousi první třetinu, která uspokojí všechny tři koaliční strany. A proč prý to Tlustý nechápe. Někdy však může mít kompromis takovou podobu, že neuspokojí nikoho, ani autory toho kompromisu.
	Ať už je reforma ta či ona, nejhorší její variantou je ta, která je nejistá, kolísavá, kterou sami tvůrci nehájí jasně, která v řadách předáků vyvolá rozkol, nadávání, stále nové a nové varianty a nová a nová čísla. Lidstvo reformy nestuduje a účinek reforem je vždy plíživý - dobro i zlo přinášejí pomalu a se zpožděním - reformu lidstvo posuzuje podle jistoty, šarmu a rozumu, s nímž ji výrobci reforem prodávají. Haiku by k tomu mohlo zpívat:

„Má milá, strč návrhy do batohu, naší vládě nepodrážej nohu.“ A ta milá by odpověděla: „Nepodrážet nohy vládě to bych ráda ale já nejsem politické mládě a vy žádná pořádná vláda.“

Foto popis| Foto popis|

Dobrý prezidentský kandidát je vzácnost
10.5.2007    Mladá fronta DNES    str. 08    Názory
    KAREL STEIGERWALD        
ODS ohlásila, bez překvapení, svého kandidáta na úřad prezidenta České republiky.
Bude to v pořadí třetí volba. První republika za dvacet let existence zvolila jen dva prezidenty.
Stejný počet prezidentů jsme zvolili od roku 1989. Němci jich spotřebovali za tu dobu dvojnásobek. Prezidentství je u nás zboží vzácné.
	Střídání Havla a Klause v roce 2003 způsobilo parlamentu značné potíže. Proběhla celá řada voleb, v nich se střídali kandidáti nejrůznějšího původu a kvality. Většinou měli společné to, že nikoho nezastupovali a málokdo je podporoval. Většina z nich byla již na první pohled nevolitelná. Přesto se o kandidaturu ucházel velký počet osob, v některých případech i osobností. Až se člověk divil, proč to ti pošetilci dělají, vždyť se zesměšňují a zesměšňují i úřad prezidenta.
	Už jsme na to zapomněli, ale někteří kandidáti byli vskutku kuriózní a dost nepochopitelní. Cílem volby pro více než polovinu parlamentu nebylo zvolit prezidenta, nýbrž nezvolit Václava Klause. Teprve po vypotřebování i těch nejméně pravděpodobných kandidátů poslanci a senátoři uznali, že kandidáta skutečně silného proti Klausovi nenalezli. Za necelý rok prožijeme patrně totéž.

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Filip, Hitler i já jsme děti neandertálců
4.5.2007    Mladá fronta DNES    str. 08    Názory
    Karel Steigerwald        
Diář 

Haiku Karla Steigerwalda 

Až uvidíte na nebi stříbrný šíp, jenž se odvážně dere vpřed a vzhůru, můžete si zaveršovat: Jásejte, děti, po nebi gripen letí, je to gripen míru, v rozpočtu nám nechal díru. Pronájem 14 stříbrných šípů stojí 20 miliard, a přesto nikdo přesně neví, k čemu je máme. Až teď konečně přichází ze Švédska zpráva, že spolu s gripeny přiletělo i několik miliard provize. Komu a kam, není jasné, ale je konečně jasné, proč ty gripeny máme. Miliardové provize – to je dostatečné zdůvodnění celého obchodu. Jako obvykle možná vyjde najevo, že z těch miliard žádný Čech neviděl ani korunu. Mít na krku nepotřebná letadla a nedostat žádnou provizi, to by byl smutný výsledek celého obchodu. 
	Ale gripeny jsou na obloze, my jsme na zemi. Jak se asi cítil spolupracovník StB Vojtěch Filip, když se ve Sněmovně projednával zákon o Ústavu pro studium totalitních režimů? Vždyť by ten ústav mohl prostudovat i jej, Filipa, totalitní cancour. Jak na problém ten Filip asi šel? Mazaně – je to Filip. Upozornil, že když chceme zkoumat historii národa, musíme začít na přelomu 17. a 18. století, kdy tu ještě komunisté nebyli, ale byl tu ten národ už, vznikal, měl, říká Filip, „moderní ustanovení ne podle marxistické, ale podle evropské teorie národů, podle teorie států, tak jak vznikaly po roce 1648 v dnešní Velké Británii, jak vznikaly v polovině 18. století ve Francii“. 
	Splácat dohromady dějiny Britů a trampoty českého estébáčka, to už je výkon! Po obloze se za gripenem táhne chvost z miliardových bankovek. Dřív než ten tryskáč přistane, zmizí na trase ČSOB–Česká pošta 200 milionů, a poslanec Jičínský má starost, aby Úřad pro výzkum naší minulosti nezkoumal i jeho minulost – to by přece bylo politické zneužití minulosti! Možná by se vyplatilo založit Ústav pro zkoumání přítomnosti, Jičínský by byl jistě pro. 
	Minulost bychom mít neměli. Nikdy se neví, jaké překvapení může přinést. Erik Trinkaus zWashingtonovy univerzity v St. Louis píše, že Češi mají v sobě geny neandertálců, zejména českých. Pro lidi, kteří si neandertálce představují jako tupého hulváta, to mnohé vysvětluje. Ale jak se americký profesor dostal k DNA poslance Ratha, není jasné. Také není jasné, co to je český neandertálec a čím se liší od neandertálce francouzského. 

Lidé milují blbosti 

Peníze se pohybují všemi směry s ohromnou rychlostí. Nedivte se, že se nic nevyšetří. Jdete po stopě miliard, které někam zmizely, a než tu stopu vyčicháte, už se na vás valí jiné miliardy, které zmizely jinam. A kolikrát po nich ani gripen nezůstane! Z toho reje miliard se musí i detektiv zbláznit. Nahoře gripen, dole Krejčíř, kterému peníze došly. V Kladně přepadly dvě ženy pána. Chytily jej zezadu u zdi a z kalhot mu vzaly peněženku. 
Pro pána je ta událost nebezpečná. Mohou vzniknout otázky, kde se u té zdi vzal se dvěma ženami, co mu slíbily a co on chtěl. Na to se těžko odpovídá. Měl raději peněženku oplakat. Nebo Filip. Když Sněmovna projednává úřad o minulosti, měl se hodit marod – to pořád ještě jde. Napíše vám to každý doktor! 
	Život je nebezpečný, lidé milují blbosti. Třicet procent Rusů si myslí, že Země je středem vesmíru, dvanáct procent Američanů nevěří, že člověk vznikl z opice. Ale nesmějme se, podobné množství lidí u nás volí KSČM a v Německu v roce 1960 dvanáct procent občanů myslelo, že za Hitlera by to nebylo až tak špatné, kdyby se to nezkazilo. Jakeš, chudák, na tom bude počítám stejně. 
Po obloze letí gripen, Filip na židli sedí, na krajinu padá noc. 
Ach jo. Jestlipak i neandertálci skládali haiku, ten nejmenší básnický útvar. 

Foto popis| Foto popis|

Fízl, čili statečný chlapík, je z toho venku
3.5.2007    Mladá fronta DNES    str. 08    Názory
    KAREL STEIGERWALD        
Patnáct let se soudy namáhaly. Konečně jsou u cíle: kauza Minařík skončila. Legendární agent StB byl navždy zproštěn obvinění. Podle české justice a českého práva nic neprovedl. 
	Není sám. Podobný konec potkal i jiná, mnohem významnější komunistická monstra. Beztrestní jsou lidé, kteří organizovali ruskou okupaci, kteří organizovali násilí na spoluobčanech, kteří kradli jiným majetek, dávali lidi do věznic, nechávali je zavraždit či je sami vraždili. Dohromady se tomu říká neutrálně období komunistické vlády a vedou se všelijaké debaty, zda šlo o období nezákonné, či naopak zákonné. Zda šlo o přehmaty nebo vraždy, o zespolečenštění vlastnictví či o krádeže a loupeže, o vládu lidu či o vládu násilnických a surových uzurpátorů či sluhů Rusů. 
	Podle politické nátury se lidé přiklánějí k jednomu či druhému pohledu. Pro levici a lidi v komunistické éře hodně namočené bylo období komunismu humanistickým zápasem o nejvznešenější sen lidstva, který se pokazil. Podle lidí, kterým se dnes říká pravice nebo zuřiví antikomunisti, šlo o mezinárodní spiknutí fanatiků, kteří své násilí ospravedlňovali pseudovědeckými či jinak bláznivými teoriemi. 
	I beztrestnost Minaříka, jak ji soudy po patnácti letech konečně ratifikovaly, je důležitý příspěvek ke sporu o českou minulost. Je to důležité vítězství názoru, že na komunistické vládě nebylo nic divného, špatného či nezákonného. 
Minaříka může vzít satan a je naprosto lhostejné, jestli sedí, či nesedí. Důležitá je jeho soudně platná nevinnost. 
	Několik let bojovala Sněmovna o vznik úřadu, kterému se vzletně říká Ústav paměti národa nebo Ústav pro výzkum totalitních režimů. Jeho smyslem by mělo být koncentrované studium moderních českých dějin, období nacismu a komunismu. Právě včera proběhla v parlamentu další etapa tohoto boje a zdá se, že instituce vznikne. 
	A kdo s kým bojuje? Levice úřad nechce, nechce spojení komunismu a nacismu, nechce zkoumat soustředěně minulost. Je komunistické ideologii příliš blízko. Negativní hodnocení komunismu by na ČSSD a KSČM mohlo vrhnout nepříznivý stín – vždyť dnes obě strany používají podobné argumenty, mají podobné legislativní nápady jako komunisti kdysi. Paroubek například často tvrdí, že ČSSD bojuje proti boháčům ve prospěch chudých – s tím by pochodil i v roce 1951. 
	Boj o smysl komunistické minulosti není žádné odtažité štrachání v zapomenutých dějích, nýbrž aktuální politický zápas – antiamerikanismem kolem radaru počínaje, Křečkovými ochranami nájemníků konče. Komunismus je v české společnosti stále přítomen, žije, vítězí. I Minařík je toho živým důkazem. 

Komunismus je v české společnosti stále přítomen, žije, vítězí 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Co vlastně slavit 1. máje?
30.4.2007    Mladá fronta DNES    str. 08    Názory
    KAREL STEIGERWALD        
Svátek komunistů, nacionalistů a anarchistů nám k ničemu není 

Jan Neruda šel schválně proti všemu proudu. Kupodivu, píše ve svém slavném fejetonu o 1. máji, viděl stále stejné barvy, rudou a rudou. Proudem byl zástup dělníků, který na konci devatenáctého století na doporučení svých intelektuálních předáků demonstroval na počest práce a osvobození pracujících. Neruda byl nadšen, zdálo se mu, že i on, starý básník, stojí na úsvitu nového věku spravedlnosti, volnosti a svobody. Byl to omyl. Ten věk, jemuž májové průvody svítily na cestu svou fascinující září, byl věk totalit, populismu a zneužívání mas osvobozených v demokratickém společenství mazanými demagogy. Netrvalo to dlouho a 1. máj se stal klíčovým obřadem totalitních diktatur, jejich až fanaticky vznícenou oslavou. 
Největší prvomájové průvody pořádali komunisti, fašisti a nacisti. Dělník, práce, štěstí, děti, holubice, kladivo i kosa, to vše byly rekvizity oslavující zřízení, které za lid, dělníky, ženy i ty holubice přebralo veškerou odpovědnost a veškerá práva. První máj už přišel sem, vesele mu zatancujem, zpívali rozjásaní lidé, kteří však dobře věděli, že 1. máj je především existenční pochod a celé to jásání je vynucené. Smysl měly ty májové průvody snad jen pro vládce, kteří z tribun přehlíželi, je-li lid dost ponížen, ohnut, poslušný a šťastný. 
	Kdo si prohlíží fotografie či filmové dokumenty z vrcholných let komunismu či nacismu, vidí děsivé shody: štěstí a práce byly základní ikonou těch průvodů. Práce je hodnota zajisté nepopiratelná, proto ji také vložili do útrob těch oslav – kdo by se posmíval oslavám 1. máje, posmíval by se práci, té matce pokroku. Druhou ingrediencí bylo štěstí: úsměv, zpěv, tanec, hudba, ať žije Gottwald, ať žije Hitler, ať žije Stalin, Lenin, Fidel – jak chcete. Datum bylo vybráno dobře. Květy, slunce, vrcholící jaro. Jaro lidstva. Máj, lásky čas. Milenci budoucnosti. V roce 1972 jakýsi idiot v uniformě plukovníka kázal nám, vojákům: Zítra bude 1. máj a 1. máj je, jak pravil básník Karel Hynek Mácha, svátek práce! Idiot politruk skloubil lásku a komunismus v jeden kuriózní žvást. 
	Období totalitních obřadů je pryč. 1. máj nám zůstal. Proč vlastně a co má kdo toho dne slavit? Z jakého důvodu má 1. máj slunečním paprskem pozlatit naši sváteční ulici? Obyvatelstvo má k 1. máji jediný pozitivní vztah – den volna je den volna. Když se napasuje do pondělí, úterý, čtvrtka, pátku, vznikne příjemné pásmo volných dnů. Obsah 1. máji jako svátku občanů dávají už jen politická uskupení obsahem si dost blízká: nacionalisti, anarchisti, komunisti. 1. máj je svátek extremistů. Každé hnutí má ten extrém trošku jiný, jedno mají společné: dnes nám, česká sílo, patří ulice, zítra celý marxistickoleninský anarchosvět. Anarchisti se rvou s protofašisty a komunisti řeční ostřeji než jindy proti kovbojské diplomacii Bílého domu a do žil se jim vlévá stará revoluční síla. Přijde den, vyhrožuje na mítinku vládě komunistka Konečná, jako by vedle ní sám Kléma stál. Jen sociální demokrati chodí kolem této vřavy po špičkách. Přidat se? Však je to i naše tradice. Ale s protofašisty? 
Nebo snad s anarchisty? ČSSD v tanci kolem 1. máje řeší svou věčnou otázku: jak velký je stupeň její vlastní rudosti? 
	1. máj je svátek, který nemá žádný smysl. Dřív měl, byl malým kolečkem ve stroji velkého zotročení – i dělníků, které pokrytecky opěvoval. Dnes je to jen aréna extremistických exhibicí a rvaček a parlament by jej měl zrušit. Ovšem – zkuste vzít lidu svátek. Ať už jakýkoliv. 

***

Období totalitních obřadů na 1. máje je pryč. Obyvatelstvo má k tomu dni jediný pozitivní vztah: den volna je den volna. 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Milování Čechů a Gottwaldova čest
25.4.2007    Mladá fronta DNES    str. 08    Názory
    KAREL STEIGERWALD        
Přišly dvě zajímavé zprávy. Češi se milují 143krát za rok, o čtyřicet víc, než je světový průměr, a ve Vyškově odebrali Gottwaldovi čestné občanství.
	První zpráva ukazuje, že ještě dokážeme svět trumfnout, druhá vzbuzuje zvědavost, jestli Gottwaldovi tu čest komunisti vrátí, až budou zas vládnout.
	Obě zprávy jsou nepravdivé. Neexistuje na světě člověk, který by přiznal, kolikrát ročně se miluje. Každá informace z této prestižní oblasti musí být lživá skoro stejně jako informace o politických preferencích. Pokud ovšem nemá respondent na noze (či jinde?) sexmetr, což je přístroj podobný peoplemetru, který měří sledovanost televize. Takovým chvástavým výsledkům průzkumů věří snad jen ing. Paroubek, který je i v tomto oboru určitě na lepším místě než Topolánek. Znáte snad někoho, kdo přizná to u lidí nejobvyklejší: 143? Bah, já tak jednou dvakrát do roka...?
	Zpráva o Gottwaldovi je na tom podobně. Považoval jej někdy někdo za čestného občana? Toho vrahouna? Komunisti ano. A ti ani dnes necouvli. Vyškovské zastupitelstvo vzkazuje záhadnou věc: Gottwaldovo občanství bylo čestné, teď jsme mu je vzali. Ale co není a nebylo, nelze odebrat. Gottwaldovo občanství nikdy nebylo čestné. Zvídavý člověk se zeptá: Jestlipak ta sexuální statistika platila i na Gottwalda? Nemoc na to měl příhodnou. Tak pozor. V lásce a politice nic není, jak se jeví.

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Krejčíře lapili. A co všední zločin tam dole?
24.4.2007    Mladá fronta DNES    str. 08    Názory
    KAREL STEIGERWALD        
Jihoafrická policie zadržela populárního uprchlíka Krejčíře. Ministr Langer si libuje, že je to velký úspěch složek resortu vnitra a dobrá zpráva pro občany. A vzkaz lidem, kteří porušují zákon. 
	To libování je dosti průhledné. Krejčíř je exkluzivní blyštivá cetka, orgánům uprchl, teď měly v součinnosti úspěch v Africe. To je dobré, ale přeceňovat to netřeba. Útěk byl minus, africký úspěch plus, dohromady je to nula. Události kolem této kriminalistické rozinky jsou jedna věc. Zoufalý stav výkonu spravedlnosti pro běžné lidi je věc druhá. Mám na mysli případy, které se do titulků novin nedostanou, ale které netřpytivým lidem ztrpčují život. 
	Korupce, laxnost k vyšetřování trestných činů menšího (pro policii) významu, množství „běžné kriminality“. Přidejte i zdlouhavý chod soudů. Až tam dole, mezi námi obyčejnými, budou orgány stejně úspěšné jako v Africe, to teprve bude pro nás ta dobrá zpráva. Nedivme se, že Langer dnes jásá, je to ministr. My budeme jásat, až ty orgány budou úspěšné i mezi námi. Lapit efektní třpytku je lehké, dát spravedlnost a bezpečí všem obyčejným zas těžké. 

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

V českém rybníku nic nežbluňká. Kvák
20.4.2007    Mladá fronta DNES    str. 08    Názory
    Karel Steigerwald        
Haiku Karla Steigerwalda 

Diář 

Cikán se proměnil v Roma. A co Rom? 
V koho se promění on? Co právě čtete, se může jmenovat haiku. Haiku je japonská minimalistická poezie, která na několika slovech vyjádří velice existenciálním způsobem skoro nic. Jedno z nejkrásnějších haiku zní: Pradávný rybník. 
Jen skočí-li tam žába, zažbluňkne voda. 
Toto vrcholné haiku napsal kolem roku 1684 básník Bašó z Tokia. 
Haiku se mi zdá pro svou soustředěnou prázdnotu vhodnou formou pro popis našeho politického světa. Nic, nic, pak žbluňk. 
	Humorista-hudebník Mládek napsal dokonalou parodii na úvahy rasistů a podobné havěti. Zveřejnil ji pod názvem Křížením národů vzniknou bastardi. Cituji: „Co si máme myslet o jednom z amerických prezidentů, který měl východoevropskou krev a který usnul jedině v díře vyhrabané v zemi. Jedl na stříbře, chodil po kobercích, ale na noc si musel jít lehnout do zemljanky vykopané za Bílým domem.“ Tato brilantní parodie byla s bouřlivou nevolí přijata některými našimi profesionálními humanisty a bojovníky za správné myšlenky a ideály. Z Mládka se stal rasista, přirovnali ho k Hitlerovi, obvinili, že nás infikuje virovou nákazou. 
Je to vědomý bacilonosič a parazit, kterého je třeba izolovat, sterilizovat, rozuměj vyhladit. 
	Je to zábavné, ale hořké nedorozumění. Proti duchaplnému a hravému recesistovi stojí hněv nesmiřitelné bigotnosti. Zatímco Mládek šíří posměch a veselí, protistrana chce vtipálka zlikvidovat. Mládek se šklebí a vyplazuje jazyk ve jménu srandy, nejlepšího koření proti hnusu. Protistrana, kterou ze soucitu a galantnosti nejmenuji, protože je to bohužel i žena, chce vyhlazovat ve jménu humanismu, pravdy, svobody. 
Jako by fašismus, z kterého je Mládek obviňován, sídlil na druhém konci té hole – u humanistů. 
	Prožíváme každou chvíli všelijaké vášnivé boje. O to, co kdo kdy řekl a co to znamená. Teď v tom zrovna lítá Topolánek se svými dny, které přijdou, lítá v tom Čunek s opálenými. Hází se rasismy i nacismy. Kdysi měl potíže nakladatel, který vydal Hitlerovu knihu – prý vůdce propagoval. Verbální boje proti nacismu, rasistům, fašismu a co já vím čemu ještě jsou hlučné, vášnivé a nemilosrdné. Jsou také směšné. Všichni zájemci o práva a svobody lidí se rozvášní a vysypou svá slova. Opona spadne, konec. 
	Všechna ta tlachání – bohužel – neznamenají nic víc než kouřovou clonu, která má zastřít skutečnost. Například tu, že romská společnost žije strašlivě, že se propadá kulturně i civilizačně a že si s tím společnost Čechů neví rady a celá desetiletí nenabízí žádná řešení. Kromě hrstky osamělých se s Romy nikdo o ničem nebaví, nic neřeší, jen je korumpuje dávkami, případně někam stěhuje. Kdo chce vědět, co by se dělat mělo, ať se obeznámí s tím, co se v šedesátých letech dělalo v USA. Investovali do té věci lidé bílí i černí, vláda, státy i federál, veřejnost, různé osobnosti, tekla i krev a trvalo to dlouho, krok za krokem, výstřel po výstřelu. Napětí mezi černochy a bělochy se od těch dob výrazně oslabilo, poměry černochů se lepší. Jmenují se Afroameričané. 

Ať se jmenují Indočeši 

Cikáni se u nás také jmenují Romové. Je to bohužel jediná změna. 
Účelem toho zlepšení bylo vyvolat falešný dojem, že se něco zlepšuje. Strážci čistoty dbají, aby Cikán nikdy už nikde nezazněl. I píseň „Cikánko ty krásná“ byla ohrožena. 
Americký boj za rasové sblížení a toleranci u nás neběží. Je stokrát těžší než handrkování s Čunkem, co jeho hloupé výroky znamenají. 
	A tak se zase dostávám ke svému dnešnímu haiku. Být dnes Romem znamená totéž, jako být kdysi Cikánem. Je na čase vymyslet nové pojmenování. Problém se opět zastře, strážci čistoty budou zase hlídat, jestli někdo neřekne rasisticky postaru Rom, místo aby řekl správně a korektně Indočech. V českém pradávném rybníku nic nežbluňkne. 
Kvák. 

Foto popis| Foto popis|

Česká politika v šatech z kůže hrocha
19.4.2007    Mladá fronta DNES    str. 08    Názory
    KAREL STEIGERWALD        
Hroší kůží se pyšní předseda lidovců Čunek.  

Myslí, že je to nějaká jeho přednost. Mýlí se, hroší kůži má kdekdo. Dnes probereme lidovce, ostatní jindy. 
	Místopředseda lidovců Kasal se diví, že jeden zelený (Pávek) chce sundat Čunka a druhý zelený (Štětina) jde demonstrovat na Čunkovu podporu. Není mu nápadné, že on sám (Kasal) kritizuje koaliční reformu financí, zatímco druhý lidovec (Kalousek) dělá té reformě ministra financí a sama KDU-ČSL investovala do této reformy celých pět ministrů, což je dnes jediný lidovecký majetek. 
	Odvolávání Čunka je podle Kasala válka s lidovci. Ale kdo chce (krom Čunka samého) lidovce porazit, není jasné. Čunkovi se bitva daří. Lidovecký kredit klesá a klesá, Čunek jej zastavuje nejapnými výroky, kterými sice dráždí bojovníky proti rasismu, ale u většiny národa vzbuzuje nadšení. Pád nepád, lidovci za Čunkem stojí, sedí, zuby nehty, v hroších kabátech, v hroších čepicích či vestách z hrochů. Čunka nedají, z bitvy o Čunka je hlavní politické téma těchto dnů, ačkoliv čunkiáda nikomu nic nevynese, jen lidovcům ten zrychlený úpadek. Připomínají Unii svobody krátce před zánikem. Protože už si to nikdo nepamatuje, připomínáme, že Unie svobody šla do svých posledních voleb s heslem osvobození drog. Byl to její poslední bezmocný vzdech. V hroším kožichu se smutně vrtěla už mnoho let. Člověk si říkal, proč to dělají? Copak nevědí, že umřou? Proč nedělají nějakou svou politiku o něčem? 
	Totéž čeká lidovce. Čunka zachrání, ale Čunek bude to jediné, co jim zbude. V příštích volbách, které asi sami přivolají, se nedostanou do Sněmovny a lidovecké úřednictvo, zvyklé na živobytí u státu, se rozprchne. Od lidovců už nelze čekat nic jiného než jen to jejich slavné jednou s komunisty, podruhé s ODS, potřetí s každým. Skandál Čunek je epizoda, ale možná už poslední. Být v každé vládě za všech okolností je pro voličstvo hodnota stále méně zajímavá. Ale ještě v hrobě budou si lidovci přitakávat: Ještě že jsme tu naši vlastní reformu potopili a bratra Čunka zachránili. Možná však nepůjde o hrob, nýbrž (v případě lidovců) o politické nebe. 
	Na pravostředové scéně po trapném zániku ODA, US, DEU bude nakonec jen ODS - ta sama vládu nikdy nesestaví, takže díky hrochům - viďte, Čunku, Kasale, předtím Rumle, Pilipe a další a další - budou nám vládnout navěky už jen ti leví, socialisti, komunisti a obrození zelení bez Bursíka či Bursíků. Ovšem věčné není nic, ani lidovci. 
	Pozorujte je. Co udělají, aby se tato věštba o české socialistické republice nevyplnila? 

***

Proč to lidovci dělají, copak nevědí, že umřou? 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Rudá Boleslav hoří
17.4.2007    Mladá fronta DNES    str. 08    Názory
    KAREL STEIGERWALD        
Jedna strana chce co nejvíc dostat, druhá chce co nejméně dát. To je normální 

Ano, rudá Boleslav hoří! Mohlo by to vypadat takto: rozzuření zaměstnanci se opevní ve fabrice. Dělají hlídky, aby dovnitř nepronikli stávkokazové. Starý Folksvágen i s dětmi opustí vilu, která stojí uvnitř závodu. Kola se zastaví, z komínů se nekouří. Folksvágen volá o pomoc pana okresního hejtmana. Rád by do závodu dopravil stávkokaze z Polska a Ukrajiny. Vykliďte mou továrnu, volá na okres. 
	Jde do tuhého. Polívkový fond pašuje zadem do továrny řídkou bramboračku. Od Kosmonos přijíždějí četníci. Před branami závodu ječí vyhladovělé ženy a popelí se ubohá otrhaná děcka. Z Prahy přijíždí zástupce chudých Paroubek a za ženy Sobotka. Vyhlašují generální stávku a politiku „Ani muže ze závodu, ani haléř ze mzdy!“. 
Přes plot továrny pronikají soustružníci, plechlisové a brusvrti z Ukrajiny. Spokojí se s platem patnáct měsíčně. 
	Všechno to dopadne špatně. Do stávkujících střílí policie. Koně podupou děcka a převrhnou kotel s polívkou. Podnik hoří. Je stanné právo. Paroubek prchá do Ruska, Sobotka do ilegality. Třicet vůdců zatčeno. 
Starý Folksvágen prodává za výhodnou cenu spáleniště, inkasuje pěkné pojistné a mizí v zahraničí. Nad spáleništěm se ještě po letech vznáší černý mrak a pach spálených fabií. Paroubek pokračuje v boji za práva lidu z Ruska, Sobotka z ilegality. 
	Toto všechno se nestane. Rudá Boleslav nevzplane. Hlad nikdo nemá, zaměstnanci jezdí do stávky svými auty, jako by se Marxovi smáli. A až stávku vyhrajou, pojedou na Kypr. Bohaté dvacáté první století dalo stávkám a rudé záři nad Volkswagenem novou podobu. 
Stávka, která možná běží, co tyto řádky čtete, nevyjadřuje už zostřující se třídní boj, nýbrž boj dvou stran. Jedna chce co nejvíc dostat, druhá chce co nejméně dát. 
	Volkswagenovský Jahn to řekl výstižně: obě strany musí zvážit své možnosti. Jistě, ovci stříhat je rozumnější než ji zadávit, milí vlci. Ve stávkových bojích o výši platu nikdy není jasné, kdo je vlk a kdo ovce. Oškubávají sjednocení zaměstnanci, kteří obsadili podnik, jeho bezmocné majitele? Nebo nelítostný majitel dře bezmocné zaměstnance? 
Ekonomové vám vysvětlí co a jak, jenže kdo poslouchá ekonomy? Komu se mzda nelíbí, má si najít lepší práci? Může si starý Folksvágen dovézt zaměstnance, které stávající mzda nadchne? Však víme, že bohatství je relativní. Co je jednomu málo, to je druhému rájem. Či naopak - nevyplatí se podniku raději zvednout platy než shánět nekvalifikovanou sílu či se potácet ve stávkách, které plodí jen ztrátu? 
	Stávka je při zachování určitých pravidel legální akce - to je dědictví minulého století, které věřilo na třídní boj, na bitvy velké revoluční války za svržení vykořisťovatelů. 
Kolem stávek (a že jich máme málo) obíhají nikoliv komunisti jako kdysi (asi mají přec jen nějaký stud), nýbrž odbory. Žádní revolucionáři, nýbrž lidé s praktickým zájmem: být odborovým funkcionářem. Je to pěkné zaměstnání, výnosné a bez rizika. Krom jediného - odborový lid může svého předáka sesadit. Proto je třeba být bojovný, radikální, necouvat, vybojovat ne haléře, nýbrž patnáct dvacet procent. Podstata odborářsko-zaměstnavatelských bojů není „hospodářská rovnováha“, nýbrž „vítězství, nebo porážka“. Volkswagenův Jahn řekl, že den stávky nevadí. Zato delší stávky, to by byla katastrofa. Dává zaměstnancům nešikovně návod, jak katastrofu vyvolat. Ale dává návod i starému Folksvágenovi: zavři továrnu na delší dobu, to je tvoje radikální zbraň. Nu ano, zaměstnanci bez platů, stát bez daní, lidé bez aut - to už je také hrozba. Majitel hrozí stávkou, to mi připadá originální a vážné. 
	Z bajky o ovci, kterou pastýř stříhá, a vlku, který ovci dáví, se můžeme poučit. Nikdo si nikdy nemůže být jistý, kdo je vlastně ovce, kdo vlk, kdo pastýř. Všichni to dělají dobrovolně, lidé chodí dobrovolně do práce a někdo zas má dobrovolně továrnu. Nechat toho mohou oba. Oba by na to také doplatili. 
Stávkující továrna je ztráta pro každého. Dohoda je rozhodně lepší obchod. 

Paroubek prchá do Ruska, Sobotka do ilegality. Třicet vůdců zatčeno. Starý Folksvágen prodává spáleniště, inkasuje pěkné pojistné a mizí v daňovém ráji. 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Komunisté na lovu
16.4.2007    Mladá fronta DNES    str. 10    Názory
    KAREL STEIGERWALD        
Komunistický poslanec Černý si myslí, že hrozí návrat honu na komunisty. Řekl to v souvislosti s tím, že si pozdě zažádal o americké vízum, a proto je nedostal. USA je země, která komunistům, pašerákům drog, nosičům pohlavních chorob a podobnému lidstvu vízum nedávala. Jaký návrat má Černý na mysli, není jasné. 
Hon na komunisty se v naší zemi odehrával jen dvakrát. Za nacistů a v padesátých letech, kdy se komunisti vraždili navzájem. Ani jedno dnes nehrozí. Ovšem komunistických honů jsme si užili dost, jenže v těch honech nebyli komunisti lovnou zvěří, nýbrž lovci. Drzost poslance Černého je nekonečná, ale u komunistů obvyklá. V demokratických režimech mají plné politické tlamy svobody a demokracie. Kdykoliv se někde dostali k moci, tou tlamou svobodu a demokracii zadávili. 
	Vyjít si jednou na hon, v pěkném říjnovém dni, s brokovnicí, v křoví to praská, honci halekají a psi vybíhají s pištícími komunisty v mordách - tak si to poslanec Černý představuje? Že by to konečně jednou bylo naopak -komunisti by nelovili nás, nýbrž naši pejsci je? 

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Tak si, prase, zdraví zkazil
12.4.2007    Mladá fronta DNES    str. 08    Názory
    KAREL STEIGERWALD        
Kritizovat reformu nemá smysl, je taková, jakou si přál lid. Lid kritizujte 

Reformu kritizují všichni. Pálí do ní zprava, zleva. Kritici připomínají sedláky modlící se k bohu v geniálním díle K. H. Borovského. 
	Připomeňme si: „Ten chce zimu, ten chce teplo, ten zas časy jiné, jeden chce mít žito drahé a druhý laciné.“ Nebo: „Jeden sedlák prosí o déšť, zasil kousek lenu, druhý prosí hezké časy, by měl sucho k senu. 
Sám se žádný starat nechce, o všechno se modlí, jako by měl každý boha jen pro své pohodlí.“ Ke zdravotní reformě Havlíček píše: „Tomu sušit, tomu močit, tomu pole hnojit, dřív si, prase, zdraví zkazil, potom ho mám zhojit!“ 
	Pro Paroubka je reforma loupež, při níž bohatí okradou chudé, kdežto Tlustý to příštipkaření nepovažuje za reformu. Havlíček by mohl napsat další sloku. Jsou další kritici, dílčí i zásadní, každý něco chce. 
Společný jmenovatel kritických argumentů by zněl: nedělat nic je lepší a snáze to projde. Havlíček, protože to byl komentátor dost pronikavý, může poradit i dnes: nenapadal boha Peruna, nýbrž lid. 
	Na lid dnes nikdo nesáhne. Lid má vždy pravdu. Topolánkova vláda nabízí reformu, jakou si nepřeje žádný politický kritik, ale jakou chce lid - možná žádnou, možná minimální, možná tak akorát pro český sociální sentiment. Kdo je nespokojený, ať už je to Paroubek nebo Tlustý, musí pohnout s voliči, nikoliv s Topolánkovou vládou. Musí například změnit názory lidovců či zelených, ale ti názory nezmění, dokud je nezmění jejich lid. Minulé volby po vzoru Havlíčkova sedláka daly bohům ve vládě za úkol teplo i zimu, staré i nové časy. 
	Výsostná teoretická pravda, správnost a dobro - to vše je u nás ve vysokém kurzu. Praktický provoz těchto lákavých položek dopadá už hůř. Nedivme se, že Topolánkova vláda nenabízí voličům nic jiného, než si přáli, a příliš se na správnost reformy neohlíží. Víc moci nedostala. I ta moc, kterou má, jí možná na její (ať už dobrou či špatnou) reformu nestačí. Teď nějaký čas bude ostrá sekanice o reformu, pak na ni padne vláda, půjdeme zas do voleb a bude na voličích, jestli si minulý pat i se vším, co z něj plyne, zopakují, nebo ne. Aby nám bylo úplně jasno, jaké spory o reformy se vedou, připomeňme si démonického Ratha. V prosinci tento démon říká, že dvacku u doktora lidé unesou, protože u toho je. 
Dnes říká, že kvůli tomu bude zdravotní péče nedostupná, protože u toho už není. V této opičí dimenzi se pohybujeme. 
	Přesně toho, co Paroubek kritizuje, má poslanec Tlustý v reformě příliš málo na to, aby ji podpořil. 
Jako by zapomněl, že hloubka reformy není výsledkem jeho vědecky správných názorů, nýbrž reálných politických vztahů. Topolánek by mohl Tlustého odbýt: Přines hlasy lidovců, zelených, sežeň pár socialistů k tomu, pak teoretizuj. Tato čirost teorií má vysoký kurz - nic neprosadí, ale dobře to pán myslel, vědecky, profesionálně. 
	Dominantní na reformě není ona, nýbrž spor o ni. Ale i na tom sporu vše zastiňují účastníci. Já, já - to jsou hlavní kritéria kritiků. Je to reforma, která se nelíbí nikomu. A proč by se také měla líbit, vždyť ani výsledky voleb se nikomu (krom zelených) nelíbily. Opatřete si, pánové, jiné výsledky voleb a budete mít jinou reformu. To by asi bylo užitečnější než o reformě mudrovat jak o vzdušném zámku. 
	Slabé či menšinové vlády mohou se správou veřejných záležitostí podniknout něco dobrého jen v případě, že mají spolupracující opozici, s níž se na tom podstatném shodnou. Každý uzná, že takový požadavek je z říše snů. Vlády, které máme my, dokážou velmi málo. 
Může za to jejich lid. Dnes mudrujeme, jestli si vedeme alespoň tak dobře jako Estonci. Za pár let můžeme konkurovat Horní Voltě. Možná i úspěšně. 
	Ten, kdo nikdy neměl v uchu vosy a brabence, neví, co to je dělat v Česku reformy. Tak nějak píše K. H. Borovský o Topolánkovi. 

***

Opatřete si, pánové, jiné výsledky voleb a budete mít jinou reformu. To by asi bylo užitečnějí než o reformě mudrovat jak o vzdušném zámku. 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Byl tu kdysi Gorbačov. Byl a zas odjel
7.4.2007    Mladá fronta DNES    str. 10    Názory
    KAREL STEIGERWALD        
Před dvaceti lety navštívil Prahu Gorbačov. Lidé čekali, že se vyjádří k okupaci i normalizaci, a přivodí tak dobré změny. Gorbačov to neučinil, asi mu na smečce českých lokajů a spořádaném lidu nezáleželo. Hrál své vysokopolitické hry. 
	Pro nás může být tato historická, avšak bezvýznamná návštěva zajímavá i dnes. Už tehdy napadlo mnohé Čechy a Slováky, že vylepšování komunismu nemá smysl, a dědicové pražského jara s lidskou tváří se začali dostávat do izolace. V Gorbačovovi jsme začali vidět nikoliv nápravce, nýbrž hrobaře komunismu. Jeho opravné kroky vedly k zániku komunistické říše, nikoliv k rozkvětu. Ukázalo se, co někteří (včetně Brežněva) tušili už v roce 1968 – že komunistická vláda bez násilí není možná a že komunismus je s občanskými svobodami neslučitelný. To by mohlo poučit i dnešní komunisty a jejich voliče – jak by chtěli vládnout, kdyby skutečně zas mohli? 
	A poslední poučení je nejzajímavější: čekat na dobrodince z ciziny nemá nikdy smysl. Rozpad Sovětského svazu nám jistě přinesl osvobození od Sovětského svazu, ale to hlavní, budování svobodného státu, mají vždy v rukou jeho obyvatelé, nikoliv cizí dobrodinci. 

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Pochvalte Chrudim, nejde s dobou
5.4.2007    Mladá fronta DNES    str. 08    Názory
    KAREL STEIGERWALD        
Čestnými občany Chrudimi jsou Stalin s Gottwaldem. Pozoruhodné je, že město je škrtnout nezamýšlí. To je třeba pochválit – v době, kdy se každý už hodlá omluvit komukoliv za cokoliv, co se v dějinách stalo, je to postoj nezávislý. Obdobně odolní jsou v Lanškrouně – tam je čestným občanem sám Hitler – a město s tím nebude hýbat. Předělávání historie, vylučování, bourání soch, škrtání jmen, navracení či odnímání všelijakých pomíjivých titulů patří k největším pošetilostem dnešní doby. Rehabilitace milovali komunisté. Nejen jiným, ale i sami sobě ustavičně páchali v neobvyklém množství křivdy. Pak je odvolávali, napravovali a páchali další.
	Omluva za dějiny je velká moderní fikce, která má nahradit pochopení těch dějin. Omlouvají se lidé, kteří křivdy nespáchali, lidem, kterým se nestaly. V Chrudimi říkají, že oba zločinci, Stalin i Gottwald, jsou vyčpělé téma. Mají v tomto smyslu pravdu – jejich zápis mezi čestné občany je jev doby. Ten nezmizí, ať by kdokoliv škrtl cokoliv. Nechme fakta ze starých časů být, jak jsou, ať k nám i budoucím mohou mluvit jasnou řečí. Gauner byl čestným občanem. To je téma! V Chrudimi je mají. My je máme taky. Škrtnutím či zbořením je nezrušíme.

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

ČT: usměvavá normoška
4.4.2007    Mladá fronta DNES    str. 11    Názory
    KAREL STEIGERWALD        
Česká televize dostala pokutu sto tisíc za to, že do denního vysílání v reklamě pronikl vetřelec z thrilleru Vetřelec. Takové bigotní ochraně dětských duší před násilím se musí děti v éře internetu jen smát. 
	Cynický satirik by napsal, že do České televize pronikli vetřelci daleko strašidelnější. A hned tři. Milicionář, komunista a spolupracovník StB. Vytvářejí komunistické trojhvězdí apoštolů – ikonu komunistům dražší než zprofanovaná trojice dělníka s kladivem, žnečky se srpem a inženýra s kružítkem. Těchto vetřelců si žádná rada pro vysílání nevšímá. Přitom psychika dítěte může být pozemskými strašidly – dusotem milicionářů, šepotem udavačů StB či řevem komunistů rozhánějících kulaky – poškozena mnohem víc než kejkli z kosmu. 
	Pišme však vážně: ředitel ČT porušil zákon, podředitel Lambert jej porušil také, Rada České televize to toleruje, nikdo na ně prý nemůže, protože jsou veřejnoprávní a nezávislí. Jakési chvění ale mají. Předělávají pracovní řád, aby z něj vymizela podmínka, že vedoucí pracovníci nesmějí být estébáky či milicionáři. Vedou také jakýsi právně morální spor – zda estébáctví či milicionářství je, či není závadné, a očekávají, že získají u soudu pozitivní dobrozdání. Je to právní unikum – existence funkcionáře je nezákonná, předělá se tedy zákon. Nebo se alespoň vyvolá mlhavý spor, že zákon říká, co neříká, případně že platí, co neplatí, a naopak. Nebo že ta nezákonná figura je dobrý člověk, odborník, hodný a čestný muž. 
	Od časů, kdy být milicionářem se považovalo za hanebné, jsme pokročili velmi vpřed a doba, kdy se ty hanebnosti budou vychvalovat, není daleko. Milicionáři však nebyli žádní žoviální břichatci, nýbrž dosti kruté bratrstvo násilníků – v roce 1969 bez rozpaků a brutálně znásilňovali spoluobčany, od téže brutality je v listopadu 1989 dělil jen chlup. Neměli žádné odpadlíky, revizionisty. Byli spolehlivější oporou diktatury než StB, kde se alespoň občas vyskytl zrádce, přeběhlík či jiný osvícenec. Byli, řekněme s vědomím, kolik z nich to rozzuří, komunistickými SA-many. Sami si říkali „ozbrojená pěst“. 
	Hledat dnes paragrafy, jestli příslušník těchto oddílů má, či nemá právo řídit veřejnou televizi, je směšné a trapné. Na takovou věc snad ani žádný paragraf není potřeba – to by měl každému dát občanský cit – nakonec i tomu milicionáři. Veřejná televize, má to v zákoně, by měla být účastníkem veřejné diskuse o poznávání moderních dějin země – měla by být prostorem kulturního formování národního (státního?) vědomí, měla by zrcadlit všechny problémy naší moderní existence včetně komplikované a neslavné minulosti atd... Že by toto vše měl či mohl řídit někdo z komunistické trojikony, případně ta trojikona celá, je výsměchem jakékoliv vážně míněné reflexi, ať už paragrafy jsou takové či opačné. 
	Program ČT odpovídá tomu, kdo ji vede, dost dobře. Na jedné straně vynalézavá soutěživost se soukromými vysílateli a snaha trumfnout je v lidové zábavě, na druhé straně jen formální a netvořivé plnění toho, co zákon ČT ukládá a co neurčitě můžeme nazvat „veřejnoprávnost ČT“. Z ČT už dávno vymizela diskuse, veřejná debata, skutečně kritické a závažné reflexe současnosti, mizí „kulturní dimenze“ programu, stoupá senzačnost a bulvárnost. O reflexi a poznávání minulosti mluvit ani není možné – krom vzácných výjimek typu Příběhů železné opony. Kdyby v koutě obrazovky nebylo logo, málokdy by divák poznal, jestli je v soukromé televizi, nebo v ČT, ale často by se mohl i zmýlit. Normalizace v pojetí ČT se jmenuje „usměvavá normoška“. Spor o komunistickou trojici v čele ČT a trapná úroveň toho sporu jen vnucuje otázku: toto je televize veřejné služby? Ta otázka je asi mnohem důležitější než (jak říkali komunisti) morálně-volní kádrové předpoklady vetřelců. 
	Možná je to vše výstižnější, než si myslím: státní znak, na něm komunista, agent estébáků a milicionář – nevystihuje to nejlépe ducha doby? Ti tři jsou opravdoví hrdinové naší doby, ať žijí. 

O autorovi| KAREL STEIGERWALD, komentátor MF DNES
Foto autor| KRESBA: V. TEICHMANN
Foto popis| KAVKOVSKÁ TROJICE. Jiří Janeček, Martin Švehla, František Lambert.O autorovi| KAREL STEIGERWALD, komentátor MF DNES
Foto autor| KRESBA: V. TEICHMANN
Foto popis| KAVKOVSKÁ TROJICE. Jiří Janeček, Martin Švehla, František Lambert.

Život je vážný a zajímavý jako klikový hřídel
30.3.2007    Mladá fronta DNES    str. 10    Názory
    KAREL STEIGERWALD        
Na českém území je skutečně rušno. Událost stíhá událost, debata debatu. 
Čunka už zase neodvolají. Pokud bude usvědčen, nastane v KDU-ČSL a v celé koalici katastrofa. Pokud usvědčen nebude, nastane katastrofa v policii. Třetí možnost je, že se nestane nic. 
Místopředseda vlády v pozici trestně stíhaného je česká zvláštnost. V Británii by se to stát nemohlo. Britové řeší podstatnější problémy. Omluvili se za otroctví, které zakázali v roce 1807. Není ale jasné, komu se omluví, otroky už nemají. 
	My bychom měli pustit z hlavy marginálního Čunka, tohoto neohroženého Josefa Hybeše naší doby, ten se omluví později sám, a pustit se do omluvy za naše otroky. Historik Třeštík připomíná, že jsme jich před tisíci lety měli také dost a obchod s nimi v Praze kvetl. Je to ale už dávno, možná bychom se měli omluvit za husitství, tam bylo také dost rabování a mrtvých. 
	Až budeme ty omluvy domlouvat, musíme si dát pozor na policii. Možná nás odposlouchává. 
Podle posledních zpráv odposlouchává i děti. Asi zjišťuje, jestli neříkají do telefonu „Es kommt der Tag“ jako Topolánek, který má za to na krku trestní oznámení od advokáta Kolji Kubíčka. Filip za velebení Lenina trestní oznámení od Kolji nevyfásl. 
	Policie ty odposlechy organizovala buďto sama od sebe, nebo proto, že jí osm let vládla ČSSD. Kdo si toto myslí, je hluboce ve starém režimu, tvrdí Paroubek, jehož se ty odposlechy týkají na tom vládním konci. Myslí asi, že ty odposlechy na sebe samé uvalila se zpětnou účinností nová vláda. Možné je všechno. 
I hejtman v Revizorovi říkal o seřezané holce: Sama si nasekala! 
	Fotbalisty policie neodposlouchávala. Je to škoda. Slyšela by, koho si sportovci objednávají, aby s ním (s nimi) bujaře jako někde na Manhattanu až do rána porušovali životosprávu. Mohla tomu všemu včas zamezit a Kypr mohl prohrát osm nula. 
	Zamezit něčemu je velké a důležité téma doby. Je třeba zamezit americkému radaru. Nechtějí ho především komunistické síly, které souhlasily s ruskou okupací a podporovaly ji. Proti radaru je i Paroubek, lituje krásného lesa. Ruským jaderným raketám v Brdech ty levicové síly nezamezily. Ani nemohly. Vůbec nevěděly, že tam jsou. Zajímavý je ekologický názor Bursíkův: Radar ano, ale jen s NATO. Je to kompilace ze známé úlohy o koze, vlku a zelí. 
	Jsou to samé vážné události. 
Příští týden to bude podobné: někdo řekne „Hurá na Bastilu“, bude nějaký přehmat, nejapné trestní oznámení, Čunka neodvolají, Švédové se omluví, hokejista vypadne z okna. Život je klikatý a zajímavý jako klikový hřídel. 

***

Měli bychom se omluvit za husitství, i tam bylo dost mrtvých 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Čím vším by mohl žertující Topolánek být
29.3.2007    Mladá fronta DNES    str. 08    Názory
    KAREL STEIGERWALD        
Premiér Topolánek žertovat moc neumí. Neohrabané vtipy sloního typu mu většinou přinesou drobné potíže. Teď právě upadl do podezření z nacismu, protože dotěrnému novináři z bulvárního deníku napsal krom jiného poměrně nevtipně, neohrabaně a nejasně: Es kommt der Tag... A má na krku podezření z nacistické afinity. 
	Es kommt der Tag říkali sudetští Němci v době, kdy se ještě těšili na Hitlera. Ovšem totéž (česky) říkal zlověstný slezský bard Petr Bezruč. Věštil, že přijde den, z dolů jde plamen a dým a my (rozuměj oni) zúčtujem spolu (rozuměj s námi). K tomu nakonec ještě za Bezručova života v únoru 1948 došlo. Topolánkovi by tedy bylo možné přišít i sympatie ke komunistické diktatuře. 
	Dějiny té věty jsou však ještě bohatší, dokonce tisícileté. Přijde den (Es kommt der Tag), píše se v knize Zachariášově, v němž Pán bude soudit Jeruzalém. Topolánek by tedy mohl být podezřelý ze sympatií ke starozákonním prorokům, případně naopak k arabským fundamentalistům, protože Zachariáš vzápětí píše, že všechny národy se sjednotí ve válce proti Jeruzalému. 
	Skutečnost je však prostší. 
Žertovat je obtížné, a jak je i z této poznámky patrné, ne vždy se to daří. 

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Projaderní a protijaderní na hranicích a v Temelíně
28.3.2007    Mladá fronta DNES    str. 08    Názory
    KAREL STEIGERWALD        
Rakouští odpůrci Temelína mají dnes zatarasit pět hraničních přechodů. Co se děje uvnitř atomu a proč je z toho elektřina nebo smrt, je velmi jemné, složité a nepochopitelné nejen většině blokujících, nýbrž většině lidí. 
	Jaderná energetika je úžasný případ demokratického konfliktu – na jedné straně zasvěcení jaderní experti (je jich hrstka) na druhé straně lidé, kteří o jaderných událostech nevědí vůbec nic, zato mají duši, emoce, vzrušené informace od jaderných kazatelů, a především hlasovací právo a chuť zacpat hraniční přechod. 
Čemu dát přednost, tvrzení expertů, nebo citu lidí? 
	Komu obsazení přechodu vadí? Cestujícím do Rakouska, nebo cestujícím z Rakouska? Čechům, nebo Rakušanům? Možná nejvíc zuří lidé, kterým je Temelín s Čechy i Rakušany jedno. 
Zato projaderní a protijaderní lidé jsou rádi. Ti, co obsadí hranici, jsou nadšeni, jak to těm druhým nandali. Ti druzí se radují, že se o píď nehnou. 
	Tento dramatický boj nemá žádný vliv na události uvnitř atomu. Tam krouží částice, pohlcují se, štěpí, vyzařují kvanta a čerta se starají o dění na hranici mezi státy. V atomu je to jako u lidí – kroužení, srážky, rozpady a exploze s vyzařováním. 

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Brusel není Svatá stolice. Nebo je?
26.3.2007    Mladá fronta DNES    str. 10    Názory
    KAREL STEIGERWALD        
Ve sporu o osudech zemské teploty, který se vede také mezi ministrem Bursíkem a prezidentem republiky, zaujal Bursík v souvislosti s prezidentovým dopisem Američanům nečekaný postoj: pravda o teplotě Země byla zjištěna orgány Evropské unie, které o tom udělaly usnesení, a my všichni, s prezidentem v čele, se mu musíme podřídit. Protože prezidentovy názory nejsou s evropským usnesením v souladu, chce Bursík tento přestupek, který prý škodí naší zemi a ohrožuje ji, projednat v jakési komisi s premiérem a ministrem zahraničí. Co usnesla Evropa, je pravda, které se musíme podřídit. 
	Pro představitele původně rebelské strany je to novinka. Pravda jako nález politických orgánů je přesně to, proti čemu Evropa už půl tisíciletí bojuje – protestanty a kacíři počínaje, moderním tažením za občanské svobody konče. Pravda jako nález mocných, názor úřadu, rozhodnutí Svaté stolice stojí v Evropě už půl tisíciletí v protikladu k pravdě, která je výsledkem svobody, výsledkem názorových střetů a věčného hledání, pochybování, ověřování a zkoumání. Pravda pro moderní Evropu není nic trvalého a věčného ani nic úředního. Ani evropská politika už není zdroj pravdy, moudra, kterému se musí všichni podřídit, je to jen ochránkyně svobody a bezpečí. Vydávat jako Bursík Evropskou unii za Svatou stolici, které se máme podřídit, je proti smyslu Evropské unie. Čas, kdy koncily, královské dvory a politbyra dávaly výnosy o platných pravdách, je už pryč. 
	Ekologie je předmětem odborných i politických sporů. Stanoviska v nich se proměňují a proměňovat budou. Kdo do toho svobodného sporu (který je podstatou a duchem Evropy) chce nasadit autoritu politického orgánu (byť evropského), dělá pro dobro Evropy to nejhorší: omezuje svobodu veřejné diskuse a snaží se některé ze stran sporu dodat vážnosti pomocí politického posudku a mocenského stanoviska. 
	Prezident Klaus se obává, že některé ekologické proudy chtějí omezit svobodu lidí a navalit na ni diktát politických orgánů. Bursík potvrdil, že ta obava je na místě. Chce od nás, abychom rezignovali na svůj rozum a přijali diktát evropského koncilu. Pět set let Evropa rebelů ví, že toto nesmí nikdy udělat. Držme se práva na svobodný spor občanů – ten ať probíhá a přináší své výsledky. Má už své hrdiny, vysmívané rebely, kteří šli vždy proti mínění většiny a proti hodnostářům, kteří se rádi obkládali úřady, zaštiťovali vědou a názorem vrchnosti. 
	V tomto sporu, světe, div se, je rebelem prezident, Bursík jen hodnostářem. 

Ve sporu o ekologii je Klaus rebelem a Bursík hodnostářem 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Pojďte se, bratři a přátelé, mísit v jásot náš
24.3.2007    Mladá fronta DNES    str. 10    Názory
    KAREL STEIGERWALD        
ČSSD zahájila sjezd Ódou na radost. Připomeňme si její text. Friedrich Schiller jej napsal jako vděk mecenáši. Jde vlastně o originálně pojatou placenou inzerci: 

Radosti, ty jiskro boží,     
dcero, již nám ráj dal sám!  
Srdce vzňaté žárem touží,    
nebeská, v tvůj krásy chrám. 
Komu štěstí v žití přálo,    
v příteli svůj štít že máš,  
komu vnadnou ženu dalo,      
mísit pojď se v jásot náš!       
Dál, jak jeho slunci roje     
nebes modrou nádherou,        
spějte, bratří, drahou svou   
směle, jak by rek šel v boje. 
V náruč spějte, milióny!      
Zlíbat svět kéž dáno nám!     
Bratři! Hvězd kde žárný stan, 
dobrý Otec zří z mlh clony.   
Dlíte v prachu, milióny?      
V bázni tvůrce tuší svět?     
Pátrej, hvězd kde bezpočet!   
V záři ční tam božské trůny.  

(překlad Pavla Eisnera)       

Schillerův text lze také číst jako vzletný nástin politického programu. Beethovenovu hudbu přijala EU jako hymnu. Nikoliv Schillerův text. Evropská hymna žádný text nemá. ČSSD by mohl vadit jen Otec, zřící z mlh clony božské trůny. Vše ostatní sedí. 

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Stoupající porodnost ohrožuje státní rozpočet
23.3.2007    Mladá fronta DNES    str. 08    Názory
    KAREL STEIGERWALD        
Počet narozených dětí po dlouhé době překročil počet zesnulých spoluobčanů. To je špatná zpráva pro státní rozpočet už tak nachýlený, protože porodné je u nás mnohem vyšší než pohřebné, přičemž každý zesnulý občan státní kasu šetří. To se o nově narozených lidech říci nedá. 
Platí rozpočtové pravidlo, čím více narozených dětí, tím horší státní rozpočet. Za tuto situaci může stát. Vyplácí zároveň porodné i pohřebné, což je nelogické. Měl by se rozhodnout, co vlastně chce. Je správné podporovat porody, nebo pohřby. Podporovat obojí je nesmysl. Lidi se narodí – odměna, umřou – zase odměna. Co se po nich vlastně chce? Narodit se, nebo umřít? 
	Možná by se dávka měla změnit v daň. Narodil ses, obtěžuješ tím stát – zaplať. Umřel jsi – zase zaplať. Bylo by to řešení státu blízké. 

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Zeman, Čunek, Paroubek – kdo koho rohne?
22.3.2007    Mladá fronta DNES    str. 08    Názory
    KAREL STEIGERWALD        
Miloš Zeman opustil ČSSD, protože ho prý divočák Paroubek chce dát zavřít. Paroubek míní, že neunesl následky svých minulých politických ničemností a asi se politicky sesypal.
	Máme na krku krvežíznivou válku – kdo koho rohne. Jeden něco vrhá na druhého, ten to vrhá zpět. Co to vlastně politickým vzduchem lítá? Slušný člověk to nenapíše. A co je nám nakonec do toho – je to jejich válka, vzduchem lítá výplod jejich ducha.
	My potřebujeme: racionální politickou diskusi o reformách. O reformách skoro všeho. Zdravotnictví, penzí, daní, školství, soudnictví, zákonů. Debatu opozice s vládou. Debatu parlamentní. Debatu expertů. A z toho plynoucí podobu reforem.
	Místo toho máme: Zemana s Paroubkem. Čunka se sekretářkou. Policejního prezidenta s tajemnou ženou. Agenta Filipa s Leninem. Kavanovy plky s úplatky. Gripeny čertví s kým. Bursík s počasím. Topolánek se slečnou.
ČT s milicemi. Komorouse s rozvědčíky.
Co je pro život lidí důležitější? Bezesporu to první. Stav daní, zákonů, pojistek, stav spravedlnosti, slušnost úřadů, bezpečí života, to jsou položky, které tvoří politiku.
U nás ne hlavně.
Hlavně se u nás děje to druhé. Zeman s Paroubkem nás budou obtížně vysvětlitelnými rvačkami obtěžovat nejméně do neděle, ale spíše ještě celé měsíce. Aféry, aférky, skandály mihotavé i trvalejší – všechny bezcenné, to je česká politika? Co je nám po tom, komu co ukazoval Čunek, kolik má kde Topolánek dětí a zda se nekrofil Filip cicmá s Leninem rád?
	Česká politika učinila předmětem české politiky bezmála už jen to, co předmětem politiky vůbec není, protože je to bezvýznamné a nic to nepřináší. Témata, která má dnes politika, jsou vhodná jen pro všechny druhy policie – kriminální, mravnostní a tajnou, pro soudce, pro kněze, mravokárce, novinové komentátory a podivíny, kteří se zajímají o výstřelky divných lidí. Politická témata se krčí vzadu. Ve vřavě Zemanů, Paroubků, Čunků a Leninů se už nějak narychlo sfouknou. Nikdo se o ně nebude extra zajímat – nadzvednutá sukně sekretářky je zajímavější.
	Slabá vláda, kterou dnes máme, slíbila silné reformy. Vyzvala opozici, aby se vší odpovědností šla do reforem s ní. V opačném případě že půjdou spolu do nových voleb. Čunky, Zemany, gripeny a Leniny před volbami nesliboval nikdo. A přesto nám dnes vládnou. Lid se rozdělí: Je Zeman hodný? Byl Čunek nahý? Jak pestrobarevná témata! Mít politiku, která opravdu spravuje věci veřejné, bylo by stokrát nudnější.

***

Česká politika: rvačky, kšefty, gripeny. Potřebujeme to?

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Pravda o minulosti, smutné Pyrrhovo vítězství
21.3.2007    Mladá fronta DNES    str. 09    Názory
    KAREL STEIGERWALD        
Ano, lid má právo vidět, jak estébáci nafotili spisovatele Kunderu na mostě, an jí salát z ryb či dělá cokoliv jiného. Když začátkem sedmdesátých let estébáci tajně natočili a zveřejnili soukromé rozhovory spisovatele Procházky a profesora Černého, zavalilo to člověka hnusem. Estébáci pod rouškou „morálky“ prolomili bariéru mezi intimním světem člověka a veřejným procesem nad ním. Udělali to proto, že chtěli spisovatele i profesora zdiskreditovat a předhodit lidu k odsouzení. Soukromé rozhovory, v nichž člověk rád mluví v hyperbolách, v nadsázkách a často se baví nehoráznostmi (které nemyslí vážně), k takové diskreditaci sloužit mohou. 
Lidé voyeurství milují stejně jako policie. 
	Tehdejší pokus o diskreditaci Procházky neuspěl, zato odpudivost StB stoupla. Každý, i voyeur totiž ví, že v soukromí řekne i o nejmilovanějším příteli: propíchl bych toho parchanta kudlou, aniž by jej propíchnout chtěl a aniž by jej přestal milovat. Co je intimní svět, neví jen tajná policie. 
	Co nás v případě spisovatele Procházky naplňovalo hnusem, je dnes běžné. Z hlubin policejních archivů vytékají ven nejrůznější informace, které tehdy StB o lidech sbírala všemi způsoby. Co kdysi StB zveřejňovala a chtěla využít k hanobení sledovaných, to dnes opouští státní archivy, jako by se nechumelilo. Tehdy se to mezi slušnými považovalo za hnusné, dnes je zveřejňování vyslíděných informací z intimního života dokonce obaleno aureolou „pravdy o minulosti“. 
	Zveřejňovat informace o činnosti StB neboli, jak se říká, poznávat minulost je nutné a správné. Celé to poznávání se však obrací v opak – zveřejňují se intimní estébácké informace a tajně pořízené fotografie lidí, které StB fízlovala. Ale to není žádné „poznávání pravdy o minulosti“, nýbrž pokračování téhož s novými řečmi – stát zase zveřejňuje (umožňuje zveřejňovat) policií pořízené informace z intimního života lidí. 
	Celé „zveřejňování pravdy o minulosti“ je vlastně obrovská fraška – začalo to očišťujícími soudními rozsudky pro agenty StB, pokračovalo vytvořením chaosu, v němž tonou nevinní a čiperně plavou ničemové, a končí triumfem fízlovského ducha, který prý slouží zájmům pravdy a objektivního poznání: estébáky pořízené fotografie se rozletí novinami – nejsou to však fotografie těch estébáků, nýbrž jejich obětí. 
	Další triumf: s estébáckými informacemi se pracuje „v něčím zájmu“ a v „něčí prospěch“. Informace, tajně nasbírané, se zas používají, jako by to bylo v pořádku. Jako by tehdejší estébáci dál seděli u vekslů a dál kroutili volantem dějin. Někomu dají u soudu certifikát, že byl jak anděl, druhému nedají nic – zato něco o něm dají někomu dalšímu. Jediné, co stále zůstává v bezpečí tmy, jsou ti estébáci a jejich tehdejší komunističtí páni – všelijací ti tajemníci, ministři, předsedové a jiné obludy. Poznávání minulosti je pěkné Pyrrhovo vítězství. Čím víc se poznává, tím víc v tom zas lítají tehdejší oběti a o to víc jsou tehdejší pachatelé pěkně skrytí. Co skrytí – vsadím boty, že to dodnes komandují. Šoupněte toho hrdinu do novin, ať se lid diví, co byl za prevíta. Tamtoho zas do šuplíku, to byl náš chlapík. 
	Intimní život člověka, nutná podmínka svobody, je zničen. Nic se před ním nezastaví. Co bylo kdysi estébáckou zvrhlostí, je dnes „právem na informace“. Přes příkop režimů se na nás šklebí tatáž policejní tlama. Však ji má na ramenou týž věčný policajt. 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Co zbylo po komunismu? Zaostalost a komunisté
8.3.2007    Mladá fronta DNES    str. 08    Názory
    KAREL STEIGERWALD        
Minulý rok překročila průměrná mzda v ČR 20 tisíc korun. Pro optimisty je to důvod k nadšení, pro pesimisty ne. 
	Zvláštní zájem o tuto sumu by měli projevovat komunisté. Podobně totiž vloni dopadly i ostatní členské země RVHP a tábora socialismu. Poláci 19 tisíc, Slováci 16, Maďaři 15 tisíc. To vše je jeden pytel. Jiný pytel tvoří země, které v RVHP a v táboře socialismu nikdy nebyly. V tom druhém pytli jsou průměrné mzdy výrazně nad šedesát tisíc. Rozdíly obou pytlů jsou velké. 
	Naši komunisté se mohou přidržet například Rakouska – země nám kdysi blízké. Náš průměrný příjem činí jen 28 procent toho rakouského. Krátce po pádu komunismu u nás to bylo dokonce jen 16 procent. Tedy se přibližujeme. Ale pomalu – výpočty a odhady mluví o roce 2037, kdy se v průměrné mzdě tomu druhému pytli včetně Rakušanů přiblížíme těsně. Snad. 
	Před druhou světovou válkou jsme se Rakušanům podobali. V průměrné mzdě, v životní úrovni. Podle některých počtářů jsme Rakušany dokonce převyšovali. Tolik hra čísel, která nikdy není zcela přesná, ale trendy vyjadřuje jasně: byli jsme na tom dobře. Pak přišel socialismus s vládou KSČ, prudce jsme zchudli, zaostali, dříve srovnatelné země utekly vpřed. Teď se k nim zase přibližujeme. Asi za padesát let na tom budeme jako ony. 
	Po komunismu nám zbyla nejen chudoba a zaostalost, ale také komunisté. Ti v poslední době zase už chtějí vládnout. 
Nabízejí ochotně své schopnosti a teorie. Rádi by zastupovali chudé a odstrčené. Mají plány, jak na to. Mají spojence mezi socialisty, kteří by to dělali s nimi. Ti spojenci mají plány podobné. Mají voliče, kteří jejich plánům věří a doufají, že komunisté odstraní chudobu a nastolí ráj. 
	Ještě než se opět chopí vlády, měli by komunisté vysvětlil, jak se stalo, že po čtyřicetileté komunistické vládě země tak zaostala – proč je třikrát chudší než Rakousko a proč budeme své západní sousedy dohánět ještě padesát let. Čísla, životní úroveň, procenta, tabulky a jiné materialistické kejkle vždy byly pro komunisty svaté. 
Uměli by dnešní komunisté vypočítat, kolik nás jejich vláda stála? Od boku řeknu – zhruba ty dvě třetiny měsíčního (rakouského) průměrného příjmu, to jest asi čtyřicet tisíc korun každého z nás každý měsíc po celá dlouhá léta. Tolik vláda KSČ stála všechen chudý český lid na penězích. Lid bohatý dopadl lépe – byl vyhuben. Nepíšu dnes, co nás ta vláda stála na nepeněžních ztrátách. 
	Komunisté by měli vysvětlit, proč chtějí po takovém debaklu druhý pokus. A jejich spojenci a voliči by měli vysvětlit, proč by jim ten druhý pokus dali. 

***

Komunisté: pořád mluví o chudých, a do chudoby nás uvrhli 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Páni v roli buřičů
7.3.2007    Mladá fronta DNES    str. 08    Názory
    KAREL STEIGERWALD        
Co mají společného katedrála a Lidový palác, ČSSD a církev? 

Máme před očima dva podobné případy: Vlkovu katedrálu a Paroubkův Lidový palác. Oba mají společné toto: významné kulturní a veřejné instituce, jejichž posláním je krom jiného ctít pořádek, zákon a právo, nedbají soudních rozsudků, potažmo podepsaných smluv. 
	Obě společenství, Vlkova církev i Paroubkova strana, mají možnost, a dokonce i povinnost postupovat podle zákona, cestou soudní, jako každý jiný. Čili domáhat se svých oprávněných či domnělých zájmů cestou zákona. Obě společenství ale volí cestu anarchistů, rebelů, kteří nedbají soudů, zákona a práva. Soud rozhodl, že katedrála nepatří církvi. Je to rozsudek platný, ať si o něm myslíme cokoliv – Vlk má nadále mnoho možností dosáhnout, aby platil jeho názor. Krom jedné: přirovnávat rozsudek soudu k poměrům v padesátých letech. Je to nejen směšné, je to vůči všem komunisty zavražděným lidem urážlivé, včetně, kardinál ví, obětí církevních. 
Proti krvelačnosti komunistické vlády jsou vleklé soudní spory, v nichž se žádné straně (ani katedrále) neděje nic zlého, pouhou selankou. Kardinál postupuje jako každý populista. Mýlí se však v tom, že role buřiče církvi prospěje. 
	I ČSSD předvádí ve svém sporu s advokátem o honorář za Lidový dům veřejně všechny nectnosti nové doby: nectí smlouvu, kterou uzavřela, neplní závazky, je neplatičem, který se placení léta vyhýbá, a aby své nedostatky zastřel, je na smluvní protistranu agresivní a obviňuje ji z různých morálních provinění. Problém je ale jednoduchý: podepsal jsi smlouvu, plň ji. Pokud máš o poctivosti smlouvy pochyby, braň se u soudu. To bychom měli zejména od politické strany žádat, když to ta politická strana žádá od občanů. Poměry jsou rozklížené, jako by bylo po válce – ani církvi, ani socialistům (nejsou to jediné příklady) nepřijde nevkusné a nepatřičné příčit se smlouvám či rozsudkům. 
	Co potom asi mohou chtít ty vzletné politické a duchovní instituce po občanech? Na rozsudek může být tisíc názorů, ale společnost je založena nikoliv na platnosti těch názorů, nýbrž na platnosti rozsudků, které mohou změnit zas jen jiné rozsudky. A když toto nectí páni nahoře, co může ctít jejich lid? Vlk i Paroubek soudům nevěří – berou právo do vlastních úst, mají na ně názor a radí svým příkladem obyvatelstvu: udělejte to taky tak. Háček je ale v tom, že obyvatel je slabý, obyčejný, na něj si stát lehce došlápne – kdežto církev i politická strana je sok mocný, mocnější možná než stát. 
	Drobný příklad, že si občan nemá zahrávat: Jistý důchodce zatkl pomocí plynové pistole na chodbě domu podezřelou osobu, která se dobývala do cizích bytů. Přivolaná policie zjistila, že prý jde o omyl. Bedlivý důchodce však měl na krku trestný čin – vydírání se zbraní v ruce s osmiletou sazbou. Chodí od té doby po soudech, už byl i u Nejvyššího, jeho případem se léta zabývají desítky soudních činitelů i policistů, ačkoliv nulová nebezpečnost agilního penzisty je očividná. Z jakého důvodu by jej stát rád zavřel na osm let do vězení, je záhada. 
	Na penzistu si došlápnou pěkně zostra. Když kardinál přirovná právní tahanici kolem katedrály ke komunistickému teroru, neděje se nic. Kdyby někdo podobně peprně očernil kardinálovu církev, to by bylo křiku. 
	Tristní stav poměrů v oboru spravedlnost a pořádek bychom mohli probírat až do rána. Mohli bychom se s Paroubkem i Vlkem ptát – jaký smysl má mnohaletý spor o katedrálu, případně proč ČSSD Lidový palác vrátili, ale mnoha jiným (slabším) občanům a spolkům nevrátili nic. Obyvatelstvo má jedinou možnost, jak zachránit duši: nenapodobovat mravy pánů. 

***

Rozsudek neplatí nic a smlouva nemá cenu, vzkazují obyvatelům představitelé institucí, které mají hlásat opak: právní řád je vláda zákona a pevnost smlouvy 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Nejtruchlivější politik
3.3.2007    Mladá fronta DNES    str. 10    Názory
    KAREL STEIGERWALD        
Dodnes nebylo ČSSD na Kavanovi nic divného, a to je divnější než Kavan

Soutěž o to, který z politiků je pitoresknější a truchlivější, je nekonečná. Česká politika je všelijakými kuriózními postavami zalidněna víc, než český, nesmírně otrlý svět unese.
	Ano, řeč je o Kavanovi. Jeho vystoupení v roli exministra zahraničí na téma gripeny je patrně tou nejtrapnější etudou, na jakou se kdy český ministr zmohl. Trapnosti typu Grossův igelitový strýc, což byla událost přece jen z domácí kuchyně, pozvedl Kavan na úroveň mezinárodní. Rozhněval i Paroubka. Ten jej ihned po gripenovském extempore vyhodil – a my s úžasem zjistili, že tato předpotopní postava dávno není už pryč, nýbrž byla do včerejška poradcem předsedy Sněmovny. Co mu radila?
	Kavan toho natropil mnoho – od trapností osobních, politických až po finanční. Píše se o něm, že je mistr úhybných manévrů, který doposud přežil vše. O Kavana však nejde. Problém Kavana není jeho problém – Kavan ať si je, jaký chce, a páchá, co myslí. Problém je, že to vše, co natropil, je v českém politickém prostředí ČSSD bráno jako normální, obyčejné, obvyklé, je to trpěno a snášeno. Vynese mu to dokonce křeslo ministra zahraničí a jiné politické prebendy. Že ho Paroubek likviduje až teď, je zbytečné a překvapivé. To sociální demokraté dávno nevědí, kdo je Kavan? To potřebovali jeho nedůstojné ztrapnění v akci Gripen, aby se dozvěděli, co každý obyčejný člověk ví a vidí už víc než deset let?
	Kavan není ničeho génius, ani triků, manévrů a pletich, je to neohrabanec tažený vzhůru politickým prostředím. Vrchní odpovědnost za jeho kariéru má Zeman (bůhví, k čemu se mu Kavan před lety hodil) a politické vedení ČSSD. Ale možná – při Kavanově afinitě k StB a vzhledem k tomu, jak se nyní estébácká tenata na mnoha stranách rozplétají – že tu byly ještě i onačejší síly, které tuto podivnou figuru strkaly nahoru, do popředí a na výsluní. Na úsvitu polistopadových dějin záhadně, jak bylo i nafilmováno, popíjel sekt s estébáky – a nic. Jiného by to už tehdy stálo politickou existenci. Kavana, tuto těžkou váhu s hroší kůží, to nestálo nic.
Spolupracoval s StB, jako udavač Kato bral peníze (i to bylo zdokumentováno), a také ho to nestálo nic. Soud mu uznal krkolomnou výmluvu – když bral za hlášení peníze, nevěděl prý, že od estébáků.
Tato dětinská drzost byla politikou akceptována a nikdo se nemůže divit, že to dnes obdobně zkouší programový ředitel ČT. Ten prý zase nevěděl, že byl milicionářem.
	Je u nás mnoho pošetilců, kteří ve všem vidí tajné nitky, záhadná spojení s Moskvou, dlouhé prsty starokomunistů a rejdy důstojníků StB. Smát se jim můžete, ale kdo Kavanovy osudy studuje, řekne si: Hoši blázniví, asi máte pravdu. Nic jiného Kavana vpřed katapultovat nemohlo než právě ty slavné tajné nitky.
	Socialisté dnes svého Kavana vymetli, ale svědčí to proti nim. Neexistuje jediný důvod, proč to neudělali už před deseti a více lety – jen právě ten tajný, nitkovitý a ubohý. Do včerejška Kavan sociálním demokratům nepřipadal ničím divný. A to je nepochopitelné a vážné stokrát víc než celý ten Kavan: jaká síla zaslepila socialistům oči, jaká síla hnala Kavana nahoru, dopředu? Rituální vylučování a zadupávání prošvihnutých a znemožněných postav, ve kterém si předseda Paroubek tolik libuje, má možná účinek na socialistické domorodce. Veřejnost včetně té socialistické by asi raději slyšela, čí byl Kavan kůň, kdo ho chránil, táhl? Co to ve skutečnosti je za záhadu – Kavan a ČSSD?
	Hluk, s nímž dnešní vedení ČSSD pořád vylučuje, vyhrožuje, odsuzuje a zastrašuje socialistyzrádce s úchylkami, připomíná praxi komunistických předchůdců. Dějiny KSČ byly vždy především dějinami potrestaných, vyloučených, popravených.
	Místo kráglování Kavana by měli (alespoň někteří) socialisté vysvětlit – co a kdo v té straně bylo a byl (či je dosud), co kavanismus drží a pěstuje.

Rituální vylučování z ČSSD a zadupávání udělá dojem na socialistické domorodce. Ostatní se musí zeptat, co za tím hlukem vlastně je?

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Volba prezidenta: proč jdou partaje jinudy než lid
2.3.2007    Mladá fronta DNES    str. 10    Názory
    KAREL STEIGERWALD        
Prezident ohlásil kandidaturu pro příští volební období. Všechny parlamentní politické strany (kromě jedné) se postavily (prozatím) proti. Věc si budou rozmýšlet, nebo postaví své kandidáty.
	Zatímco prezident se těší trvalé oblibě kolem 73 procent občanů, politické strany, které jeho kandidaturu nevítají, se těší oblibě mnohem menší. Vypadá to, jako by reprezentovaly jen těch 27 procent občanů, kteří si prezidenta neoblíbili. Politolog by odborně řekl, že si to partaje namířily jinudy, než jde lid. Poslanec Paroubek, který se průzkumům rád klaní, by měl zvážnět. Že by si lid přál něco jiného než on?
	Často se naši politici před volbou prezidenta bavili teoriemi, oč lepší je volba prezidenta vším lidem. Vsaďte boty, že toto téma před námi tentokrát neleží.
	Pročpak jdou najednou naše partaje tak odvážně proti lidu?
Inu, chtějí na přemyslovský stolec své kandidáty. Některá jména už na veřejnosti padla: kněz, Džamila. Zdá se, že ani tentokrát nebudeme ušetřeni vleklých trapností. V záři Pražského hradu ztrácejí politici rádi soudnost, kterou ani předtím neměli. Deficit politických kompaktních osobností je velký, ale touha po Hradu také.

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Co to bylo, ten Lenin?
28.2.2007    Mladá fronta DNES    str. 08    Názory
    KAREL STEIGERWALD        
Spojování KSČM s Leninem je přirozené. Divné je spojování s demokracií

Minulý týden se k němu přihlásil předseda KSČM, agent StB Filip. Chtěl by revoluci v jeho stopách, ale dnes už jen demokraticky. Což – připomeňme – říkal i Gottwald, dokud byla demokracie.
	Lenin byl teoretik. Většinu života strávil v knihovnách v exilu. Provedl největší revizi Marxova učení. Ačkoliv to učení považoval za vědecké, jeho stěžejní postuláty obrátil v opak – když se to hodilo. Jeho duchovní výkony byly plné zloby, vzteku, nenávisti. Perem bojoval proti všem a se zápalem fanatika vyzýval ke zničení kdečeho. Vytvořil tím učení marxisticko-leninské, které se hodí i dnešním teroristům. Nejasný, ale za pravdu vydávaný popis příštího spravedlivého světa, vytvořený na základě nynějších nedostatků. K dosažení toho světa je dovoleno vše – lži, masový teror, vraždy, banditismus. Leninova inovace: teroristou je přímo stát.
Rozklad ruského impéria dal Leninovi šanci přistoupit od teorií k činům. Němci jej nasadili do Ruska a vybavili miliony, aby rozklad státu dotáhl do konce. Což se Leninovi podařilo, ale Němcům naopak vymklo z rukou.
	Hrstka Leninových spiklenců, bolševiků, se násilím zmocnila vlády v Rusku, rozehnala z voleb vzešlý parlament a uvrhla Rusko do područí tak krutého režimu, že to má v dějinách jen pár příkladů. To, co celý život Lenin psal – zničit, vylikvidovat, začal energicky realizovat – postřílet, zatknout. Tento Leninem stvořený politický styl, leninský banditismus, vydržel v různých mírnějších či tvrdších podobách v Rusku po celou dobu panování komunismu. Ruskému lidu přinesl nesmírné utrpení.
	Po smrti Lenina usilovali komunističtí propagandisté o jeho nový obraz: usměvavý filozof, otec lidí, laskavý génius lidstva a tvůrce štěstí pro miliony. Byl to důležitý pokus: ostatní komunistické postavy se zdiskreditovaly tak viditelně, že z nich žádné ikony komunistického nebe dělat už nešlo. Chruščov postavil Lenina proti lidožroutu Stalinovi. Říkal, že Stalinova hrůzovláda byla porušením „leninských norem stranického života“, což byl sice nesmysl, ale mnoho lidí to oklamalo. Ve skutečnosti Stalin Leninovy normy neporušil, nýbrž dovršil – všechny jeho praktiky včetně koncentráků začaly s Leninem. Dnešní komunisté Lenina hájí a přichylují se k němu jako k andělovi. Takto oblafnout nás a možná i sebe chce i dnešní předseda KSČM. Prodat Lenina jako lidumilného filozofa lásky není obtížné. Brzy to bude sto let, co umřel, a jeho činy dávno zavál prach. Zůstaly po něm milé vrásky u očí a palce zastrčené do vesty.
	Žádným filozofem nebyl – spíš tvůrcem revizionistických kompilátů a agresivních statí, v nichž si vždy vyhrazoval pro sebe místo držitele pravdy. Jak psal, tak později vládl – krutě a bezohledně. Myslel, že to dělat smí, protože buduje šťastný zítřek. To má společné s dnešními teroristy – žádné zábrany, fanatický zápal, vize ráje před očima.
Jeho učení i praxe patří do dějin, leninský teror už nikdy nebude.
	Co do dějin nepatří a je stále žhavě aktuální, je leninské přesvědčení, že krutost má právo na existenci, když se děje ve prospěch pravdivého učení. To je dost zlověstná idea, která jde dějinami odedávna. Leninismus byl jen jejím jedním masožravým zastavením.
	A k této ideji chce Filip přimknout české komunisty. Proč ne, patří k ní a vždy byli jejími dobrými učedníky. Vyznávat teror se ke komunistům odjakživa hodilo víc než předstírat „demokratické“ postupy. Obtížně se však takové hnutí spojuje s legální existencí v demokratickém režimu – komunisti s Leninovou ikonou v čele mají právo žít v ilegalitě a v temných koutech snovat svůj černý sen. Úcta k Leninovi je už dost dobrý důvod k jejich zákazu – přesněji a neprávnicky řečeno – spíše k pořádnému nakopání do zadku. Listopad 1989 jim nestačil.

***

Krutost ve službách pravdy, to je dost zlověstná idea, která jde dějinami odedávna. Leninismus byl jen jejím jedním masožravým zastavením.

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Vedení České televize: lidé KSČ, milicí a StB
26.2.2007    Mladá fronta DNES    str. 08    Názory
    KAREL STEIGERWALD        
Kdo se chce smát lidem sametu 1989, strčí jim před oči vedení České televize. Nevědomý komunista, nevědomý spolupracovník StB a nevědomý milicionář. Televize veřejné služby je tu proto, aby šířila demokracii, svobodu, kulturu, umění, starala se o práva menšin, prostě ideje a myšlenky, o nichž si zákonodárci myslí, že je nikdo jiný než Česká televize šířit neumí. Po osmnácti letech svobody se nenašel v zemi nikdo, kdo by to dovedl, a nebyl přitom v KSČ, v Lidových milicích či u StB. 
	Možná nikdo takový neexistuje. Do vrcholů televizního stromu se slétli ti nejlepší ptáci. Dva z nich, ředitel a jeho podředitel, přilétli na svá místa prapodivně. Podředitel uzavřel svou pracovní smlouvu podvodem, nadředitel mu ten podvod kryl. Z toho mají plynout dva důsledky, řekl by rozumbrada: podvodníkova pracovní smlouva je od počátku neplatná, podvodník má být ihned propuštěn a orgány mají prozkoumat, zda je, či není jeho podvod trestný čin. Nadředitel má být potrestán v rámci nějakých kárných podnikových procesů. V případě instituce založené na mravním vzdutí (veřejná služba) zejména. K čemu etický kodex televize, když vedení má k etice daleko. 
Vedení věří, že má k etice blízko. Všechny ty KSČ, StB a Lidové milice považuje za protivné bzučení minulosti. Po nevědomém agentovi Kavanovi, který měl tak málo inteligence, že nepoznal estébáka, ani když od něj bral peníze, ale měl dost inteligence, aby řídil zahraniční politiku, nastupuje figura ještě komičtější: nevědomý milicionář. Zapsali ho bez vědomí. Byl ale statečný: masakrovat demonstrace v listopadu 1989 odmítl. Záhadou je, proč to odmítl, když nevěděl, že je milicionář. 
	Všeobecně se uznává, že byl jaksi poněkud částečně zřejmě porušen zákon, ale zdůrazňuje se, že jde o lidi dobré a užitečné. 
A jsou i jakési protizákony. Šťourat do té aféry se nemá: vedou televizi dobře, šetřili koruny, umějí se i sami pochválit. Měli, jak říká ředitel, lidské okolnosti, vytvářeli humanistické prostory, obávali se kampaní, které by mohly televizi poškodit. Jako obvykle v Česku vládu zákona snadno nahradila lidská povídačka o dobrých lidech. 
Nesplňte vy povinnost ze smlouvy, podveďte zákon, oblafněte někoho, potrestají vás. Asi. Jste totiž málo dobří. Kdybyste byli dobří víc, zákon by vaše činy přehlédl. To je poučení (nejen) z této ostudy. Panikář by řekl, že televize veřejné služby se vymkla kontrole veřejnosti. Není to pravda - veřejnost reprezentují právě ti tři. Copak být v KSČ, StB a milicích není společným dědictvím české veřejnosti? 
	Zdá se vám někdy, že příliš mnoho lidí lže a podvádí? Je to optický klam. Za lží i podvodem musíte vidět člověka. Lidský prostor. Že ten člověk je užitečný. Chodí do práce, má děti, podvádí, ale nevraždí, což je mnohem lepší, než kdyby vraždil. Lidé kašlou na zákony, ale mají to těžké, lidské, mnohdy to ani nepochopíme. Já například šulím stát na dani z řepy. Asi tak za sto milionů. Ale píšu pěkné články, až to praskne, snad mě úřady pochopí, když jsem tak dobrý. 

***

Byl porušen zákon. Ale udělali to lidé dobří a užiteční. To prý nevadí. 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Co vlastně poskytuje ČT
21.2.2007    Mladá fronta DNES    str. 08    Názory
    KAREL STEIGERWALD        
Originální řešení: program „veřejné služby“ řediteluje milicionář 

Nejméně od počátku listopadu ví ředitel České televize Janeček, že jeho vrchní podředitel Lambert nesplnil podmínky lustračního zákona. 
Lambert to ví mnohem déle, od svého příchodu do televize před několika lety. Od těch dob to ví i personální oddělení České televize. 
	Ředitel Janeček tuto celkem jednoduchou záležitost halí do všelijakých výmluvných slov. Například „poskytuje z lidského hlediska rozumný čas“ Lambertovi. Hovoří o tom, že se mu svěřil s „komplikovaným příběhem své minulosti“. Problém je však prostší. Lambert měl podle zákona předložit prohlášení o tom, že nebyl členem Lidových milicí. To neudělal. Nešlo ani o opomenutí, protože členem Lidových milicí byl. Tuto jednoduchou skutečnost sebevýmluvnější rétorika ředitele Janečka nezmění. Lambert porušil zákon - vědomě, protože dobře věděl, že v milicích byl - a Česká televize jej porušila také. 
Nejméně čtyři měsíce se s touto skutečností nic neděje - jediný, kdo se v ČT domáhá (marně) vysvětlení a řešení, jsou odbory. Ještě v lednu je generální ředitel Janeček chlácholil, že s panem Lambertem je z hlediska zákona vše v pořádku. Kupodivu mlčí i Rada České televize, která by se touto záležitostí měla zabývat asi ze všech nejvíc. 
	Jednoduchý problém (jeden lhal, druhý to kryl) se vypouštěním slovní mlhy zbytečně zatemňuje. Lambertovu lež označuje ředitel Janeček za „novinový útok proti panu vrchnímu řediteli“. Plete do případu „princip kolektivní viny“ a „prospěšnou práci Lamberta v České televizi“. Odmítá pokusy „o opětné rozpoutání boje pro či proti České televizi“. Také se chválí: „Vedu kvalitní tým odborníků, kteří nedopustí zpochybňování televize veřejné služby, ať již jde o aktuální hrozbu omezení dostupnosti vysílání programů České televize nebo o jiné důležité otázky.“ Podle Janečka kdo sáhne na Lamberta, vyvolá asi konec světa. 
	Všimněte si: na jedné straně celkem jasné a srozumitelné porušení zákona, na druhé straně příval hrozeb a mnohomluvného vychvalování. Ale jeden hřebíček Janeček trefil - jaká je vlastně ta veřejná služba, kterou Česká televize poskytuje? O tom by měla veřejnost víc mluvit. Když chceme Českou televizi od soukromých televizních stanic nějak přesvědčivě odlišit, Janečkovo sebevychvalování nám asi nestačí. Najdeme mnoho podobných, dokonce stejných pořadů, podobné vysílací schéma, stejné zlozvyky. 
Toho, co bychom zahrnuli pod nejasné označení „veřejná služba“, najdeme mnohem méně, než si ředitel Janeček myslí. Právě naopak. Hororů, estrád a přiblblých seriálů najdeme na České televizi dostatek. V oblasti veřejného života, občanské společnosti, české politiky, obrazu moderní doby a jejích problémů nenajdeme na České televizi skoro nic. Různé celkem nezajímavé vzpomínky příbuzenstva na Hitlerova architekta Speera Česká televize přinese, českou minulostí se zabývá nepatrně, nesystematicky a povrchně. Janečkova televize soutěží se soukromými vysílateli - typem i duchem programu. Ale dostává ze zákona miliardy na to, aby měla program zásadně jiný. Na tom bychom měli my, veřejnost, včetně Rady České televize trvat. 
	Bude nyní bitva o Lamberta. Zbytečná, bezcenná. Lambert má odejít, jeho ochránci také. Bitva by měla probíhat pořád, ale jiná. Co to vlastně je „veřejná služba“, jakého má mít „ducha“ a co krásného a jiného, než mají soukromé stanice, se dá za miliardy koncesionářských poplatků pořídit. Jsou samozřejmě i kvalitní jednotlivé pořady, případně originální, výjimečné, ale celkové ladění programu České televize vypadá jako u soukromníků. Nebo, řekněme potměšile, jako by ten program řediteloval někdo z Lidových milicí. A on ho také řediteluje. 
	Nedivme se tedy, že „veřejná služba“ drhne. V archivu StB sedí estébáci, v České televizi program ladí milicionář. To je služba veřejnosti jako řemen. 

***

Janečkova ČT soutěží se soukromými vysílateli typem i duchem programu. Ale dostává ze zákona miliardy na to, aby měla program zásadně jiný. 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Radar tu být nemusí. A vy taky ne
16.2.2007    Mladá fronta DNES    str. 09    Názory
    KAREL STEIGERWALD        
Rakety jsou nepotřebné a přilákaly by nepřítele. Nepřítele by přilákal i radar, všimněte si ruského zájmu o něj. Ani radar tu být nemusí. Nemusíme mít ani armádu, však už skoro nemáme. Zlobil by se nepřítel, kdybychom ji měli? Je to jako kdybychom řekli: kdo zamyká, toho vykradou, a zámek provokuje zloděje. Odstraňte zbraně, rakety, radary, zámky u bytů, bude mír. Této debilitě věří mnoho lidí.
	O bezpečnost státu se starat nemusíme. Stejně ten stát dlouho nevydrží. V budoucnu zas přijde otřes, my se bránit nebudeme, nějak se to ufackuje, připojí nás k Polsku nebo k Rumunům. Hlavně neprovokovat. Lepší je jakoby nebýt. Je to pravda, krom raket, radaru a armády tu ani my nemusíme být. Copak věříte, že v české kotlině budou donekonečna žít Češi? Dějiny ukazují, že se to mění, národy se stěhují, mizí, objevují se nové. To je historický proces. Vzdorovat nemá cenu. Lepší je všemu se posmívat, o nic nedbat. Jsme lid z podzámčí, na zámku v oknech u pánů se svítí, jenže páni se mění, jednou ti, pak jiní, s tím se nedá nic dělat.
	Česká debata o radaru a raketách má tento duchovní rozměr. A přitom už jen zuřivost Putina naznačuje jasně, že potřebujeme nejen radar, nýbrž i ty rakety. Debatovat vlastně není o čem, stačí si jen vybrat: buďto to budou rakety Rusů, nebo Američanů. Lehká volba: chceme patřit k demokratické části planety, nebo k té druhé? Přičemž demokracie, bohužel, sama přesně neví, jestli se vůbec chce bránit. Přitom před čím: před nedemokratickou většinou planety – před státy fanatiků, lidožroutů, bláznů a kruťasů, kteří už z povahy svého vládnutí musí usilovat o expanzi, vojnu, okupace a vykrádání poražených. Když to půjde, zaútočí na nás. Naší starostí je, aby to nešlo. Každý ví, že nebýt americké hrozby, jely by rudé tanky před padesáti lety až k Atlantiku. Až bude mít Írán šanci vyhrát válku, začne ji. Politici toto říkat nesmějí, bylo by to politicky nekorektní. Já nejsem politik, můžu.
	Když chcete žít po svém způsobu, chcete vyznávat svobodu, občanská práva, musíte tento svůj rejstřík hodnot bránit dosti značnou silou, protože dosti značné síly vaše hodnoty nenávidí, chtějí je zničit a chtějí si vzít bohatství, které vám vyznávání svobody přináší.
	Demokracie je slepá – i ta naše. Říkalo se kdysi: Pan Hitler se už civilizuje, pan Stalin jde k demokracii. Tuto naivitu demokracie málem nepřežila. Trvalo dlouho, než pochopila, jak nezbytné je bránit se silou. A to je smysl raket a radaru. Chcete bránit naše hodnoty, nebo máte jiné? Chcete být dál, nebo to tady předáte jiným?

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Lenin řešil kouření lépe než naše Sněmovna
14.2.2007    Mladá fronta DNES    str. 08    Názory
    KAREL STEIGERWALD        
Pronásledování kuřáků je zajímavý fenomén. Pro nekuřáky je to důkaz svobody nečichat kouř, pro kuřáky naopak důkaz státní zvůle, která strká nos do všeho. Je překvapivé, že se právě z něčeho tak efemérního, jako je kouř, stal předmět vášnivého sporu mezi zastánci svobody a zastánci státních regulací.
	Kdo však zná dobře životopis Lenina, nediví se. Problém kouření řešil Lenin již v březnu 1917, když jej s ostatními revolucionáři vezli v zapečetěném vagónu ze Švýcarska přes Německo do Ruska, aby rozvrátil ruskou vládu. Soudruzi Radek a spol. chodili kouřit na záchod, aby neobtěžovali soudružky. (Zejména soudružky Krupskou a Ravičovou, které nikdy nekouřily, což se mezi soudruhy vědělo.) Ale to způsobilo, že se v chodbičce tvořila fronta a revolucionáři byli před věčně obsazeným záchodem vystaveni – Lenin to nazval decentně – značnému nepohodlí. Správně si uvědomil, že ohleduplnost kouřícího Radeka k soudružkám je správná, ale vyvolává fronty na záchod, což je naopak nesprávné. Viděl, co dokáže dialektika pokroku a zpátečnictví i ve vlaku. Z jeho podnětu byl zaveden přídělový systém přístupu na záchod. Osobně nastřihal papír, vytvořil tři druhy poukázek pro všechny tři způsoby využití záchodu a komise (Radek, Zinověv, Ravičová) je vydávala soudruhům. (Viz Radek: V plombirovannom vagoně. in: Pravda 20. 04. 1924) Zachoval se výrok Grigorije Safarova, který se chtěl zalíbit Leninovi: Krupská má v kouření výjimku. Lenin výjimku zamítl.
	Fronta v chodbičce se sice nezmenšila, ale ubylo hádek a nejasností. Došlo tak bezděčně i k zásadnímu definování příští socialistické státní správy. Přidělování poukázek na potřeby obyvatelstva v Rusku Lenin obohatil už jen o jeden moment: vyhození za jízdy těch, kdo se systému příčí. Lenin si pomocí regulace fronty u záchodu ověřil, že socialistické metody organizace společnosti vyžadují centrálně řízený koordinovaný systém určení potřeb a přidělování výrobků. A Radek již během střihání papírů viděl, že Lenin má předpoklady převzít vedení revoluční vlády.
	Kdyby naše Sněmovna studovala Leninovy metody lépe než dosud, věděla by si s distribucí kouře rady. V zásadě jde o jednotu poukázek a potřeb obyvatel, o jejich centrální distribuci pod dozorem odborných komisí. Pro naši státní správu to není nic cizího, má zkušenosti. 28. března 1917 mezi Bernem a Berlínem v 17.30 hod. řekl Lenin Iness Armandové: Všechno je otázka dostatečného počtu komisí, směrnic a proškolených úředníků.
Toho všeho máme i v ČR dostatek. Je třeba jen věc zorganizovat, vydat poukázky a zastřelit pár kuřáků pro výstrahu. A bude pokoj s kouřením.
	Státu se uvolní ruce. Bude se moci vrhnout na problém velkých jedlíků, což je stejně škodlivé jako kouření. Postup už známe.

***

Soudruh Radek chodil kouřit na záchod, aby neobtěžoval soudružky

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Tugendhat: stát nástupce gestapa?
9.2.2007    Mladá fronta DNES    str. 08    Názory
    KAREL STEIGERWALD        
Příběh vily Tugendhat je jednoduchý, tragický a pro dvacáté století nejen u nás typický. Postavil ji za své peníze československý občan. Zanedlouho, po zániku čs. státu, občana označil německý okupační režim za podčlověka. Jeho rodinu určil k zavraždění a vilu ukradl pro potřeby gestapa. To vše udělal na základě vědeckého světového rasistického názoru, z nějž vyplývá, že podlidé nemají nejen nic vlastnit, ale nemají ani být.
	Po zániku nacistické okupace se jakýmsi právním nástupcem gestapa stal československý stát. Vilu vzal gestapu a nechal si ji. Na základě komunistického vědeckého světového názoru definoval podlidi, kteří nemají nic vlastnit, jinak než nacisté. Třídně. Vilu si podle té vědecké věrouky ponechal. Přesněji řečeno, Židům nevrátil nic, zato sebral majetek dalším občanům. Nacistický záběr krádeží rozšířil na každého.
	Pro toho, komu by vadila přímá krádež, vznikly všelijaké pomocné teorie, vypadající lépe. Například „patří všemu lidu“. Nebo: „národní kulturní památka“. Nebo dokonce: „stát je povinen pečovat o kulturní památky, a proto je spravuje a vlastní“. Tyto kulturní floskule měly stejný význam jako komunistické učení: ospravedlnit krádeže.
	Komunismus je pryč, ale pomocné teorie zůstávají a žijí. Opírají se o teorie „záchrana památky“, což je hodnota vyšší než vlastnictví památky, a o teorie, že stát nesmí kulturní hodnoty pustit z rukou, ať už je ukradl nebo ne, protože má jakýsi svatý úkol o ně pečovat.
	Ponechme stranou, že převažující „péčí státu o kulturní památky“ byla jejich likvidace a masové devastování. Stát se v žádném případě neukázal jako „ochránce památek“, nýbrž jako nebezpečná škodná. Po padesáti letech jejich správy docílil především rozpadu a definitivního zániku mnoha památek, které předtím ukradl. Nepolepšil se ani po pádu komunismu. Vždyť i ta vila Tugendhat je ve špatném stavu a místo oprav prožívá jen tahanice úředníků.
Argumentem této stati ovšem není, že stát se o památky stará špatně (což je pravda), nýbrž že stát památky nemá lidem krást, a když je kdysi ukradl (byť s pomocí gestapa), má je bez okolků a zbytečných hloupých řečí vracet, ať už s nimi vlastníci a dědicové hodlají dělat, co sami myslí. Je daleko škodlivější pohrdat vlastnictvím a dědictvím toho vlastnictví (dokonce za cenu masové devastace památek státní péčí) než právo vlastnictví ctít, držet a respektovat i za cenu, že (někdy) některý vlastník svou památku sám devastuje (což lze snad omezit zákonem). Toto vše a ostudnou okolnost, že v případě slavné brněnské vily (nejen) je stát v trapné roli následníka nacistů, brněnské zastupitelstvo (a snad i jiné orgány) pochopilo a uvažovalo, že slavnou vilu Tugendhat bez obstrukcí vrátí rodině.
	Ochota však neměla dlouhého trvání. Stačilo, aby rodina prodala v dražbě sochu (též ukradenou a vrácenou) sochaře Lehmbrucka, a všechno se zase vrací zpátky, do světa (komunistické) péče o kulturu. Vilu nevydat – majitelé by ji třeba prodali někomu! To je argument, který má nacistickou krádež ospravedlnit i dnes!
	Je to bizarní: soukromník vytvoří kulturní dílo, čin, památku – a už spěchá stát památku mu vzít, uvalit na ni ochranu a dozor. Stát dokonce stanovuje kritéria, jak se má památka chovat. Sám nikdy žádnou kulturní hodnotu nestvořil, zato jich mnoho zničil a sem tam, pravda, něco, co zničil, zas opravil. Přesto se pořád věří, že má ochraňovat kulturní majetek soukromníků a že má ty soukromníky komandovat.
	Podstata celého toho státního pečování je jednoduchá, ale zásadní. Předchozí režimy kradly, vraždily, ať už to byli nacisti či pak komunisti. Pohrdaly právy lidí a zákony i vlastnictvím. Své zločiny omlouvaly všelijakými „vědeckými teoriemi“ práv rasy či třídního boje. Pro památky je nejlepší, když stojí v zemi, kde takové režimy nepanují, kde památka patří svým vlastníkům, a nestát v zemi, kde památky pseudoochrana státních úřadů krade, ničí a nechce vrátit.
	Jistý senátor řekl: Vilu by měl prodat její dnešní vlastník, nikoliv potomci rodiny. Jenže dnešní vlastník je svého druhu sprostý zloděj. Kdo chce vědět, co to je ten postkomunismus, má to zde před očima.

***

O vilu se nikdy nestaral. Je v trapné roli následníka nacistů, kteří ji ukradli. Kradené drží a ještě rodinu vlastníků kádruje. A říká té krádeži péče o památku.

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Čunka vydali orgánům. A ty jsou prý chobotnice
8.2.2007    Mladá fronta DNES    str. 08    Názory
    KAREL STEIGERWALD        
Senátoři se zachránili o chlup – o dva hlasy, které rozhodly, že senátor Čunek má šanci obhájit své domácí finančnictví před orgány. Před veřejností je obhajuje málo věrohodně. Špatně si vzpomíná na vysoké sumy, které si lidé obvykle pamatují dobře. Podezřele pohybuje svými veřejnými obhajobami. Lidé si vzpomínají na trapnosti Grossovy, baví se a nadávají.

Někteří senátoři mají podezření na politickou manipulaci. To u nás řekne už každý. Na otázku, kde jste vzal ty peníze, se odpoví, že jde o politickou manipulaci, místo aby se odpovědělo, kde se vzaly ty peníze. To by bylo hned po manipulaci. Případ má jen dvě řešení. Buďto se vyšetří a Čunek půjde k soudu. Nebo se vyšetří a k soudu nepůjde.
	Dočkáme se však řešení třetího: případ se zašmudlá. Čunek zmizí z očí, nikdo už se nikdy nic nedozví. Na to si můžete vsadit. Vždyť i dnešní Čunek je důsledek mnoha předchůdců-nositelů velkých obvinění, dramat, afér a žádných konců. Takový už je duch českého chlíva, který si romantičtí senátoři pletou s chobotnicí mafie, ačkoliv jde hlavně o lajdáctví, zmatky a základní nepochopení smyslu práva, spravedlnosti a existence orgánů na této planetě. Například aféristi z Paroubkovy éry se kdesi ztratili a politici dnes říkají: Bylo dokázáno, že... Dokázáno nebylo nic, hrdinové skandálů jen kamsi zalezli. A tím je věc vyřízena.
	Paroubek má přesto pravdu, když Čunka vyhání. Místopředseda vlády by měl jít do zálohy. Ne proto, že je vinen (to nemusí být pravda), ani proto, že jej policie obvinila (to může být jen finta chobotnice), nýbrž proto, že není jako politik schopen veřejně a suverénně těmto policejním útokům čelit – jasnými odpověďmi, srozumitelnými rodinnými financemi. Když takto zpackaně hraje o sebe, s jakou jistotou, převahou a dovedností bude hrát o věci a peníze veřejné?
	Tyto osobní zpackané aféry politiků nejsou už jen zplodinou politické lokomotivy, nýbrž jejím základním produktem. Ale politika tu není proto, aby smrděla, měla by táhnout vpřed náklad.
Cynik by řekl: Gross neuměl věrohodně mávat s ubohým milionem a jednou divnou ženou z Nuslí. Jak chtěl vládnout? Čunek totéž: topí se ve stavbě domu, brodí se ordinací a na krk mu sedají státní miliardy. Proč si na jejich správu troufá?
	Ale není to vina těch aféristů. Jak to, že tak lehce vyletěli vzhůru? Vždyť měli sílu sotva na okresní výbor. Táhnou však lokomotivu státu, skáčou okolo a plivou dehet. My ostatní si myslíme: toto je politika. Však i senátoři řeknou: Nejde o vyšetřovací orgány, ale o politickou chobotnici. Tam prý Čunek jde.

***

Politika: Aféristi táhnou lokomotivu státu a plivou dehet

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Čest policistů a Pavol Pavel ulitý na okres
7.2.2007    Mladá fronta DNES    str. 08    Názory
    KAREL STEIGERWALD        
Vysoký policista, který se jmenuje Pavol, požádal o lustrační osvědčení na jméno Pavel, takže získal průkaz čistokrevnosti. Je to obvyklá finta - země Česká je obydlena vynalézavými tvory většinou mazanějšími než stát.
	Pokud se prý potvrdí, že dotyčný lustrát byl agentem StB, tak na policejním prezidiu skončil. Takto ostře se ozval policejní prezident. Odhalený nešťastník se prý podívá na nějaké volné místo u krajské či okresní policie.
Pokud byl agentem, dopustil se nejen agentství, nýbrž také podvodu, lži a falšování. To už je pro policejního činitele pěkná snůška ničemností - pro činitele, jemuž bychom chtěli přát, aby byl ramenem zákona, cti, pravdomluvnosti a neochvějného sledování pravdy, alespoň té policejní.
	Odhalit za starších předválečných časů u nějakého čapkovského policisty, že lhal, falšoval, podváděl, znamenalo policistovu zkázu. On sám, v hanbě, prchl by ze světa policejní cti do světa bezectných. Ne tak ovšem náš Pavel Pavol. Prasklo to na něj, tak ho policejní prezident posílá z centra na okres. Mají u policie proklatě nízko zavěšené nikoliv kolty, nýbrž mravy. Chytli našeho chlapíka, měl smůlu, ulijeme ho na okres.

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Buď proti radaru. Ale pro radar buď také
6.2.2007    Mladá fronta DNES    str. 08    Názory
    KAREL STEIGERWALD        
Paroubek je pružný politik. Dokáže jet na každém koni. Minulý týden byl v čele hnutí ČSSD proti radaru, včera po debatě s velvyslancem USA připustil, že by ČSSD mohla mít i opačný názor, protože radar by zvýšil bezpečnost Česka i Evropy a přispěl by k obraně NATO. Kdyby existoval na radar nějaký třetí názor, jednoho dne by ho měl i Paroubek. Nemůžeme mu to vyčítat, politik sleduje vůli lidu, voličů, přání strany i jiných lidí, nechce být sám v plotě. Potíž je, že lidé si myslí různé věci, i protichůdné: vyhovíš jedněm, mračí se druzí. Proto je nutno být pružný a operativní, je-li v národě odpor k radaru, postavit se v čelo, je-li k radaru chuť, postavit se v čelo také. Postoj politika se tak nemění, je pevný, mění se jen zásady, za nimiž stojí.
	Možná je to znak nové doby – být v čele na veřejném trhu idejí. Proč hájit, co si lidé nepřejí – politik má hájit, co si lidé přejí. Nemá chodit proti vodě. Dřív se tomu říkalo bezpáteřník, dnes rozumná pružnost. Melčák a Pohanka nemusí zoufat – jednou se jich Paroubek zastane. Dá sundat potupné billboardy, ocení i statečnost. Bude-li to žádoucí.

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Povolte násilí mužů na ženách i žen na mužích
1.2.2007    Mladá fronta DNES    str. 08    Názory
    KAREL STEIGERWALD        
Čunek pyká. Bývalá sekretářka mu zatápí. Je to tím, že si nedal pozor. Buďto tu sekretářku sexuálně užíval, nebo ne. Obé je velmi riskantní a muži by se toho neměli dopouštět.
	Být s ženami v jedné místnosti o samotě, to udělá jen hlupák.
Chytrák, když jde k ženě, má s sebou svědka. Mohou ho obvinit – jako právě Čunka – z násilí. A bez advokáta to obvinění nevyvrátí. A opačně, ženy bez svědka nebudou mít šanci to obvinění dokázat.
Kdo s ženami někde je bez svědků, musí počítat s tím, že bude obviněn, a ženy zas, že dojde k násilí. Nejhorší je, když to obvinění přijde po letech. Kdo už ví, jak to tehdy ve čtyři hodiny odpoledne u těch dveří bylo? Sáhl? Obnažil se? Nebo snad ona? Muži i ženy žijí v nebezpečném prostoru, který je na soužití mužů a žen založen. Básníci tomu říkají láska a vědí, že co kdys láskou bylo, dnes jeví se jako násilí. To je častý výklad dávných lásek.
	Východisko je. Povolte násilí mužů i žen. Ať se o to ta cháska pořádně serve. Podle šrámů dá se pak usoudit, kdo koho a jestli vůbec... Zkrvavený Čunek, to by byl důkaz.

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Smysl vládní krize
30.1.2007    Mladá fronta DNES    str. 10    Názory
    KAREL STEIGERWALD        
Normalizační nostalgie se vyplatila Michalu Davidovi. Paroubkovi ne

Je ticho mezi uragány. Ten minulý trval od voleb 2006, další přijde co nevidět. Vláda, kterou máme, není nic definitivního ani stabilního. Rozhodně je však normální. Nestabilita je jedna z nejstabilnějších politických veličin.
	Minulý uragán skončil přeběhlictvím. Přeběhlictví je záležitost podezřelá. Kdo si však myslí, že to je objev posledních voleb, mýlí se. Kdo si myslí, že je to nejnestoudnější skandál poslední doby, mýlí se dvojnásob.
Dokud bude volební systém takový, jaký dnes je, bude i přeběhlictví. Až bude jiný systém, přeběhlictví bude také. Lidé nejsou nic trvalého, natož poslanci. To není nutně nic špatného. Může to být nejen výraz korupce, ale i volnosti a svobody.
Na politické strany se hodně nadává. Když je někdo neposlechne, je náhle darebák. Nebozí Melčák s Pohankou jsou teď předmětem duchovního násilí, ale málokdo si všimne, že bez nich by snad musela zasáhnout ulice. Jiné řešení se už nenabízelo.
	O čem ta sedmiměsíční krize byla? O neschopnosti politiků, o korupci? O nevůli dohodnout se?
O tom, že národ je rozdělen na dvě zhruba stejně velké části, pravou a levou? Pro reformy a proti reformám? Na část pro změny a na část pevnostní? Na pohyb a nehybnost?
	Sledujeme už delší dobu nostalgii, která nás vrací jakoby zpět k listopadu 1989 i před něj. Pozná se to v drobných detailech života, v televizních programech, v hudbě, ve vzrůstajícím resentimentu – tenkrát byl rohlík i umění za třicetník a dneska už není ani ten třicetník.
	Rozhodující dech té nostalgii vtiskla skupina Jiřího Paroubka – nebo naopak, s chutí se jí chytila.
Rok před volbami se Paroubkovi zdálo, že 111 mandátů ČSSD a KSČM plus cesta kyvadla od modernosti zpět k normalizaci je dobrý základ k povolebnímu vládnutí. Odhad to byl špatný, povolební většinu nezajistil. Kyvadlo šlo opačně, od 111 ke 100. Ale stačil chlup a mohli jsme tu už půl roku mít vládu socialisty Paroubka s nějakou skrytou či veřejnou účastí komunistů.
Jeden hlas chyběl i druhé straně. Paroubek vycházel z toho, že jde o dvě mocensky stejná uskupení – a začal bojovat. Nastavil tím zcela nové politické parametry – komunisti jsou stejní jako my, bereme je do hry a hotovo. Kdyby tento předpoklad neplatil, musel by Paroubek přiznat, že má hlasů jen 74 proti stovce, že není žádným druhým vítězem voleb (jak kuriózně tvrdil), nýbrž že se svými hlasy nemá vůbec žádnou šanci vládu sestavovat, protože mu chybí sedmadvacet hlasů.
	Ta koalice, která tu dnes je (a už po volbách byla jediná možná), tu mohla být od léta. Místo toho jsme sledovali zápas na téma, zda je akceptovatelné, aby komunisti v této republice byli ve vládě. Paroubek věřil, že to možné je. Připravil se tím o jakékoliv spojence. Znemožnil tím jakékoliv partnerství. Vytvořil nakonec, opřen o svůj omyl, zablokovanou situaci, kterou mohli rozmotat skutečně jen přeběhlíci. Přecenil zpětný pohyb kyvadla a sílu nostalgie po starých časech, která dává popularitu normalizačním seriálům, ale sílu k vládnutí ne. Pokusil se přerozdělit polistopadovou politickou frontu. Vládu v této zemi rozhodují hlavně malé parlamentní strany. Napravo, nalevo, kde je větší součet hlasů, tam se přidají. Paroubek je odehnal, protože se mu zdálo, že je nepotřebuje, a vnutil zemi nové rozdělení front: já s komunisty proti vám. Na této frontě byl poražen.
	Po osmnácti letech jsme už mohli být dál. Republika má mnoho současných problémů, které musí řešit. Marxistické „chudí proti bohatým“, které nabízí jako nějaký bard z hospody U Kaštanu Jiří Paroubek, může veřejným životem otřást, ale nic nerozřeší a ničemu nepomůže. Pokud se nenajde politický dobrodruh Paroubkova typu, zůstávají komunisti s celým marxismem-leninismem jen drobnými neškodnými okovy na noze svobody – když je nějaký politický bandita pozvedne vzhůru, stanou se třaskavinou nebo infekcí. Jako by v USA někdo počítal s Ku-klux-klanem.
	Paroubek vnutil republice archaický a zcela neužitečný konflikt. Sociální demokracii ubližuje víc.
Chce z ní udělat mocichtivou postkomunistickou bandu, což údělem a posláním socialistů v žádném případě není a být nemůže.

***

Paroubek odehnal malé strany, protože se mu zdálo, že je nepotřebuje. Vnutil zemi nové rozdělení front: já s komunisty proti všem. Na této frontě byl poražen.

O autorovi| KAREL STEIGERWALD komentátor MF DNES
Foto popis| O autorovi| KAREL STEIGERWALD komentátor MF DNES
Foto popis|

Už zas nový ministr
29.1.2007    Mladá fronta DNES    str. 08    Názory
    KAREL STEIGERWALD        
Dám prostor české básni, více na památky, román zlevní, z Norska jdou prachy

V lavině ministrů kultury se objevilo další jméno. Vzniklo stejně jako ta předešlá, to jest revolučním způsobem. Jen za revoluce vám v noci zavolají a vy jste ráno ministrem, který z kapes netahá koncepce či manažerský plán, jak by se na šéfa resortu slušelo, nýbrž hesla, která jej právě napadla.
	Po Praze koluje mezi kulturními lidmi vtip: Vypni si mobil, hledají ministra kultury. Vznikl tak Jandák, Štěpánek, Třeštíková, včera Jehlička. Jehličkovi dejme pokoj, je tam nový, třeba se chytí. Čeho se ale má chytit, není jasné. Jen tak od boku narychlo řekl „více peněz na památky“! Mohl také říci „větší prostor české básni“ nebo absurdně „zlevním české romány“.
	Už rychlost, s níž se ministři rodí, svědčí o tom, že žádný plán, žádný koncept, žádné ideje o „řízení kultury“ mít nemohou. Čeho se tedy mají chytat? Jandák se prosazoval rozvracením památkové péče a naivním pokřikem o bájných norských penězích pro kulturu. A jako by nebyl ministrem kultury, nýbrž ministrem těžkého názvosloví, varoval, komu že dá přes hubu. Jeho ministrování se dá shrnout: pobavil, byl to dobrý klaun.
	Štěpánek nedopadl lépe, jen kultivovaněji. Nevybral si roli baviče jako Jandák, nýbrž roli vážného intelektuála přeplněného moudrostí.
Zcela nesmyslně a chaoticky destabilizoval Národní divadlo. Aby i pobavil, obklopoval se poradci, na nichž bylo kulturní jen to, že by mohli být předobrazem pro postavu nekulturního kolohnáta v nějaké satiře. Třeštíková, protože je jemnější, uprchla dřív, než to trápení opravdu začalo. Divit se nikomu z nich nemůžeme. Spadlo to na ně z nebe. Jejich jedinou vinou je, že podlehli lákavé nabídce se stejnou rozvahou, jako když si dítě hraje na doktora.
	Vybrali je lídři, protože jsou populární (herci) nebo mají velkou vážnost tvůrce (režisérka). Cílem nebylo, aby nějak šéfovali resort kultury, nýbrž to, aby těmito svými kvalitami pomohli získávat partaji oblibu u lidí. Jandák se dokonce chvilku třepotal na vrcholu politické obliby - lidé si rádi pletou politiku se zábavou, protože legrace je jim pochopitelně bližší než nějaká správa věcí veřejných. Třeštíková měla zadržovat úpadek lidovců.
Hle jak ctihodnou umělkyni jsme pověřili, chvalte nás. To byl politický program, který jí přiřkli.
	Ministerstvo kultury vzniklo za komunistů s cílem kulturu hlídat, potlačovat a násilím obracet v propagandu. Také organizovalo devastaci památek a maskovalo policejní teror proti církvím. Krom péče (či nepéče) o památky už žádný z těchto úkolů nevykonává, přesto existuje dál. Sesle ministra se hodí pro koaliční vyjednávání - „dali jsme vám kultúru, tak mlčte“. Ministerstvo proto nikdo jen tak nezruší. Přitom téma stát a církev patří svou logikou k ministerstvu vnitra (státní správa) a zahraničí (Vatikán), péče o památky je velká odbornost, kterou těžko může řídit náhodně vzniklý laik-ministr.
	Kultuře není ministerstvo k ničemu užitečné, naopak požírá z rozpočtu peníze, které by kultuře k něčemu být mohly. Pravdivost těchto vět dokazuje trvalá a dlouhodobá neexistence jakékoliv kulturní koncepce, či postaru - kulturní politiky státu. Ministři kultury jsou bezradní, improvizují s jediným úkolem: dělat naoko, že nějaké ministerstvo kultury existuje a že z toho kultura něco má.
	Mnoho lidí si myslí, patrně oprávněně, že žádné ministerstvo kultury s nějakou státní politikou vůbec není zapotřebí. Pohrdlivost, s níž se všechny vlády k němu staví, to dokazuje. Za totality byla úloha tehdejšího protikulturního ministerstva jasná, dnes není jasné nic.
Vznikají tak kuriózní ministři, nervózní chaoti, nebo spíš politováníhodné postavy, marně tápající v malostranském paláci: co mám vlastně pro tu kulturu dělat, když už jsem jejím ministrem?
	Hezky ideu ministra kultury vystihl Jandák. Otáčivé hlediště tady bude, hotovo dvacet, rozhodl jsem. Myslel, že otáčivé hlediště je ta kultura a on její zachránce. Pro existenci ministerstva kultury je tato srandovní idea málo.

***

Už rychlost, s níž se ministři rodí, svědčí o tom, že žádný plán, žádný koncept, žádné ideje o „řízení kultury“ mít nemohou. Čeho se tedy mají chytat?

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Exministra zavřou, babu, která kradla auta, ne
27.1.2007    Mladá fronta DNES    str. 10    Názory
    KAREL STEIGERWALD        
Spravedlnost je určitě všelijaká. Paní Z. rozprodávala kusy kradených aut, která kupoval její manžel ve velkém od zlodějů a rozmontovával je na kusy, které právě ta Z. spoluprodávala dál. Dostala tři roky podmínku s odkladem na pět let. Když pět let nic neukradne, bude z toho venku. Měla v plánu okrádat lidi, dělala to a měla podíl na obrovském zisku.
	Exministr M. se, nepřesně řečeno, dopustil organizačně-právního zmatku, chyby, právník by třeba i řekl správního zločinu. Nikomu nevznikla škoda. Když poznal chybu, věc napravil. Úmysl krást neměl. Neobohatil se. Dostal pět a půl roku naostro. Dejte si ty dva balíčky na váhy práva a dívejte se na ručičku spravedlnosti, jak se kymácí.
	Takových balíčků si můžete zabalit, kolik chcete. Od malých, neznámých až po ty slavné a obrovské – za všechny připomeňme podvodníky, kteří za apatického přihlížení státu okradli bezmocnou důchodkyni o dům, nebo ctihodné muže, kteří od státního pozemkového úřadu koupili za babku pozemky miliardové ceny. V obou případech spravedlnost zločin neuviděla, každý jiný ano.
	Co dělat? Být ministrem spravedlnosti, zbláznil by se asi každý.

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Boj o Sněmovnu aneb dej se na pokání, hochu
25.1.2007    Mladá fronta DNES    str. 08    Názory
    KAREL STEIGERWALD        
Jako zlověstná sněhová koule se k nám blíží další krize. Jiří Paroubek chce být předsedou Sněmovny a koalice mu to asi neumožní. Paroubek to tuší a už předem říká: Je to další podvod. Vychází z ideje, že předsedou Sněmovny má být lídr opozice. 
	Idea je to možná správná, určitě přitažlivá. To si řekne každý: Ano, opozice vede Sněmovnu, aby hlídala, kontrolovala, dozírala na vládu. Potíž je, že tuto ideu socialistické vlády Špidly, Grosse i Paroubka nedržely. Socialistické vlády měly socialistického předsedu Sněmovny. To Paroubkův dnešní nárok oslabuje. Pro přesnost – opozice dostala předsedu Sněmovny pouze tehdy, když umožňovala vznik vlády, jako odměnu za to umožnění. To naznačuje potíž číslo dvě – křeslo předsedy je volitelné už ze své podstaty. Jak nařídit, kdo má být zvolen, když není dohoda, to neví asi ani Paroubek. Většinou to křeslo získá většina, ne opozice. Možná, že až tu zase bude vláda menšinová, bude předsedou Sněmovny lídr opozice. Paroubkův nárok je tedy problematický a teorie, že předsedou Sněmovny má být vždy lídr opozice, je na vodě, i kdyby se nám stokrát líbila. Museli bychom mít v ústavě, že svoboda volby předsedy Sněmovny je omezena zákonem. Ale to by ústava těžko spolkla, chce-li být ústavou zastupitelské demokracie. 
	Mohlo by to být jakýmsi právem zvykovým, součástí politického vkusu, nepsaných dohod, noblesou pánů. To však v poměrech, které máme, nelze čekat. 
A právě Paroubek je důležitým představitelem válečné atmosféry, která žádnou noblesu nepřipustí, která má jen bojový jazyk, zná jen nepřítele, chce jej pobít, zlikvidovat a ještě si myslí, že takový styl je právě ta kýžená svobodná politická soutěž. Pokud nedojde k politické dohodě, že Paroubek místo předsedy Sněmovny dostane, bude to paradoxně důsledek hlavně Paroubkovy válečné stezky. A bude to vlastně pochopitelné. Nebylo by prozíravé umístit tuto postavu na křeslo, které vyžaduje hodně dohadování a hodně smyslu pro zastupování celé Sněmovny, ne jen své válečné fronty. Sněmovna by riskovala, že roční Paroubkova válka by dál obtěžovala správu země. 
	A Sněmovna opozičního lídra už má. Že to není Paroubek, nýbrž řadový poslanec ČSSD, je zásluha Paroubkova. Co se stalo minulý týden se dvěma přeběhlíky, mohlo se stát hned po volbách jako logická dohoda. Paroubek mohl být předsedou Sněmovny, my jsme mohli mít od jeho bojování a vyhrožování vládou s komunisty dávno pokoj a opozice nemusela být v dnešním úpadku. Pokud místo předsedy Paroubek přesto získá, bude to silná výzva: dej se na pokání, hochu. 

***

Lídrem Sněmovny mohl být už dávno. Vybral si jinak. 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Nespořte do slamníku
24.1.2007    Mladá fronta DNES    str. 08    Názory
    KAREL STEIGERWALD        
Kdo jde do politiky, má se bát a má mít svou minulost dokonale prolezlou 

Místopředseda vlády Čunek, politická kometa první třídy, má problém. Pochopitelně s penězi. Může se obhájit, ale může také ztroskotat. Zatím se brání tápavě, nejistě. Vnutit veřejnosti, že výběr firemních peněz a Čunkův následný vklad na konto jsou jen dílem zlomyslných náhod či pomlouvačů, bude obtížné. 
	Ale nechme Čunka jeho příběhu, který se dál může rozvíjet všelijak. Nejistá obhajoba a zázračné náhody na straně jedné. Na straně druhé půl milionu, to zas není žádná mamutí suma, kterou by Čunek nemohl mít - případně i ve slamníku. Potíž je, že Čunkova aféra přišla jako obvykle - totiž jako na zavolanou. Je-li policii divná shoda výběru a vkladu, měla by jí také být divná shoda obvinění a vzniku vlády. Případ je starý čtyři roky, policie se ausgerechnet strefí do týdne, kdy vláda s Čunkem dostane důvěru. 
Na tuto nápadnou shodu si oprávněně stěžuje i Paroubek, Kubiceho zpráva přišla také těsně před volbami. Avšak dopadne-li Čunek jako Kubice, jako mnozí před Kubicem i po něm, nedozvíme se nikdy nic -jen obvinění na Čunkovi zůstane. 
	Policie vyšetřovala po pádu Grosse kupní smlouvu na byt, nikoliv původ jeho peněz, a zjistila, že je vše se smlouvou v pořádku. V pořádku je prý vše i s ministrem Zgarbou. 
Nic neprovedl, ačkoliv nikdo nepopřel tu podstatnou spekulaci: Pozemkový úřad pod jeho vedením prodával za babku miliardové pozemky narafičeným lidem. Další příklady si pilný čtenář najde už sám. Je to tento postup: velké obvinění, veřejné probírání zločinu, pád pachatele, jeho odchod do zapomnění. Jako by zapomnění byl už nějaký trest. Kdo chce, může říkat, ti politici byli nevinní, kdo nechce, vidí jejich vinu dál. Nikdo však nevidí uzavřené či alespoň vpřed k nějakému racionálnímu závěru postupující vyšetřování. 
	Zato i slepý musí vidět - nejen činy těch politiků jsou podivné a podezřelé, ale totéž platí pro činy orgánů v trestním řízení činných. Jako by, bůh nás netrestej, jednaly ty orgány podle přání nějakých politiků či odborníků na kampaně. Načasování afér, jejich nejasný průběh, aktuální politický význam, zakončení ničím, to jsou podezřelé indicie, s nimiž orgány proti občanům obvykle operují. Cynik by řekl: když je politická vůle, politik na své podezřelé indicie padne, když vůle není, přežije to. 
Čeští politici buď hodně kradou, nebo jsou hodně neobratní, nebo platí obojí. Kdo jde do politiky, má se bát a má mít svou minulost dokonale prolezlou - ví přece, že se o ni bude veřejnost zajímat. Politik si nemůže nepamatovat, jak manipuloval s půl milionem před čtyřmi lety - to si pamatuje krom miliardářů snad každý občan. Nemůže nevědět, jestli měl tašku s milionem strýc, nebo nějaký pošuk, nemůže nacházet pod postelí třicet milionů po chudém tatínkovi, nemůže se vydávat za afrického ředitele kakaa a šíbovat s nejasnými miliony kriminálníka a nemůže také stavět dům, pane například Tlustý, s půjčkami od osob, kterým slíbil, že zůstanou neznámé. 
	Kombinace politické naivity, neopatrnosti, bohorovnosti, krádeží, úplatků a laxnosti nečinně činných orgánů - to vše vytváří neobyčejně třaskavou a také trapnou směs - v lidu pak neochvějné přesvědčení, že politika je svinstvo, politici gauneři a stát obyčejná zlodějna. Jak napsal čtenář: Čunek má problém, že má na kontě půl milionu. Většina občanů má ale problém, že na kontě půl milionu nemá. 

***

Politická naivita, neopatrnost, bohorovnost, krádeže, úplatky a laxnost nečinně činných orgánů - to vše vytváří neobyčejně třaskavou a trapnou směs 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Neodsoudit Minaříka je velká hanba soudců
23.1.2007    Mladá fronta DNES    str. 08    Názory
    KAREL STEIGERWALD        
Nejvyšší státní zástupkyně podala dovolání k Nejvyššímu soudu ve věci agenta StB Minaříka. Tato věc se táhne již šestnáct let a je teď ve stadiu Minaříkovy pravomocné neviny.
	K posouzení jeho viny nemusí být člověk ani právník – je to situace ve filmu obehraná už stokrát. Špion škodí, chytí jej a zavřou nebo pověsí. Špionem byl v tomto případě právě Minařík – fízl okupace, prodloužená ruka Rusů, sluha zavrženíhodného režimu. I kdyby nechystal výbuch ve Svobodné Evropě, vězení si zaslouží. Je to, jako kdyby se po válce mudrovalo u nějakého nacistického agenta, jestli něco provedl, nebo ne.
	Minaříka, postavu pořádně slizkou, klidně může vzít čert. Je to jen jedna kapička z velké, mohutné a nekonečné řeky starých zločinů, křivd a hnusu. Jen jeden, díky chystanému atentátu efektní moment velké lidské neochoty, velké bariéry či velkého stínu, v němž má zmizet naše moderní minulost. Říká se tomu tlustá čára. Neodsoudit Minaříka musí být pro namočené soudce velká hanba. Vždyť koho už, když ani jeho ne? Ale pro všechny ostatní je Minaříkova nevina dobré znamení: nikdo není vinen.
	Tak uvidíme, co bude s agentem dál.

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Vichr všechno v politice otočil
20.1.2007    Mladá fronta DNES    str. 10    Názory
    KAREL STEIGERWALD        
Lidé si odjakživa myslí, že politika má vliv na počasí. Bylo Hitlerovo sluníčko, Stalinovy mráčky, Klausův deštík. Říkalo se, kam jede Napoleon, tam sněží. I Havlíček ve Křtu svatého Vladimíra popisuje, jaké požadavky měli ruští zemědělci na Boha. Bůh je druh politika a jeho úkolem je, aby současně pršelo a svítilo slunce, mrzlo a bylo horko, což jsou oblíbené požadavky voličů. Splnit je bylo vždy pro politiky hračkou.
	Včerejší vichr to otočil. Vyšlo najevo, že politici počasí nedělají, že počasí dělá politiky. Kdo se dnes o politiku pořádně zajímá, vidí v ní samé zvichřené postavy, oběti smrští a uragánů. Zvuky, které vycházejí ze Sněmovny, připomínají hurikán. Český politický svět je kámen na kameni, samé zříceniny a záplavy. Politici většinou vypadají, že je kdesi chňapl vichr a mrštil je sem k nám.
	Brzy přijde hurikán, který je mrští zas jinam. Plní se tak základní politická poučka: Co větry přivanou, to zas odvanou.

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Je už na obzoru konec Paroubkovy éry?
18.1.2007    Mladá fronta DNES    str. 09    Názory
    KAREL STEIGERWALD        
Paroubkův hněv nad zrádci je podezřelý: chtěl to samé, vládu s přeběhlíky. Říkal tomu podpora napříč spektrem. Že se to nepovedlo jemu, nýbrž Topolánkovi, může být stejně tak dílo náhody jako dovednosti či bezcharakternosti. To chápe každý tak, jak se mu hodí. Kdyby zrádci podpořili jeho, asi by zpíval dnes jinak.
Podstatné je, že na vytvoření situace, v níž se už jiná než přeběhlická vláda nenabízí, má Paroubek svůj buldozeří podíl. Jeho tragicky omylnými zbraněmi bylo spojenectví s komunisty, praxe totální nedohody, vytváření nepřátel všude, brutalita prostředků a neschopnost pochopit, že volby neznají druhého vítěze a že hlavní politickou zbraní je dohoda. Být tu s námi soudruh prezident Novotný, řekl by, že Paroubka semlely mlýny, které sám roztáčel. (Pro nezasvěcené: Novotný tak charakterizoval roli svého druha Slánského na vraždění, kterého byl i ten Slánský obětí.) Paroubkův pád je dílo jeho vlastní mlýnice.
	Může to být pád ještě hlubší. Pokud trojkoalice pochopí, jaké vítězství jí nabízejí předčasné volby, vyvolá je a ukončí tak definitivně Paroubkovu éru.
	Figury dvou zrádců se objevily náhodně - mohly se také neobjevit a Paroubkovo vedení mohlo potkat neštěstí jiného druhu. Chyby, na nichž svou strategii založil, jsou příliš hluboké - antikomunismus vypočtený na voliče sice nefunguje, ale stejně tak nefunguje na voliče zaměřená spolupráce s komunisty. Paroubka připravila o jakékoliv spojence a bezpochyby i o voliče.
	Ani hrubost a nabubřelost nelze stupňovat donekonečna. Jistě, hrubce si každý všimne dřív, ale dřív jej také odvrhne. Od voleb Paroubek neustále ztrácel přízeň, aniž vládl, konal rozhodnutí či předkládal návrhy. Přízeň mu brala jeho nabubřelost, ničím nepodložené sebevědomí a zastaralé, triviálně podávané metafory.
Boj ČSSD s ODS není žádná válka chudého lidu s boháči - takové žblepty ze slovníku komunistů měl Paroubek přenechat komunistům. Voliči socialistů očekávají kvalifikovanější návrhy, jak vládnout. Příklad: chce-li Kuchtová zastavit Temelín, není to zrada národa, ani služba cizákům, nýbrž její názor - líbit se nám nemusí, ale porazit ho musíme politickými prostředky, ne výkřiky o vlastizradě. Tato elementární poučka nebyla nikdy Paroubkovi jasná. Na protivníky i novináře chodil s kudlou, byl tím směšný a nepříjemný, protože čas politických nožů je pryč.
	Z Paroubka je zlopověstný kůl v plotě ČSSD. Čím déle si ho ponechají, tím hůř se jim povede. On až do smrti, jako každý poražený politik, bude řešit problémy minulých sedmi měsíců a své zákeřné porážky. Ale politika půjde dál a bude mít jiná témata.

O autorovi| KAREL STEIGERWALD, komentátor MF DNES
Foto autor| KRESBA: 2x VÁCLAV TEICHMANN
Foto popis| ... je překvapený a zklamaný.O autorovi| KAREL STEIGERWALD, komentátor MF DNES
Foto autor| KRESBA: 2x VÁCLAV TEICHMANN
Foto popis| ... je překvapený a zklamaný.

Spodní prádlo v přímém přenosu
15.1.2007    Mladá fronta DNES    str. 08    Názory
    KAREL STEIGERWALD        
Minulý týden jsme prožili jednání vlády s opozicí v přímém přenosu, včera zas přímý přenos z manželského rozvratu rodiny premiéra.
	V obou případech šlo o tyjátr, o divadlo, na které doplácejí především ti, kteří se takto chtějí před kamerami producírovat. Veřejnost je pochopitelně na rodinné poměry známých lidí či na zákulisí politických jednání zvědavá. Proč toto voyeurství umožňuje právě veřejnoprávní televize, nechme stranou.
Povážlivější je, že si tyto produkce vynucuje významná politická osobnost či manželka významné politické osobnosti. U obou jde o ztrátu vkusu, citlivosti a úsudku. Obě osoby přitom rády kritizují média - za povrchnost, bulvární sklony a slídičské manýry.
	Když však jde o to, těchto mediálních neduhů využít pro své divadýlko, nerozpakují se ani expremiér, ani manželka toho nynějšího. Měli jsme podle nich sledovat upřímnou pravdu o spodním prádle politiky i rodiny, ale pozor, my jsme sledovali stylizovanou hru na ukazování toho prádla.
Žádné „říkám upřímně a jen pravdu“, nýbrž obyčejné a nevkusné „toto mínění o mně vám chci, diváci, vnutit“.

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Ze světa koňských handlířů
13.1.2007    Mladá fronta DNES    str. 10    Názory
    KAREL STEIGERWALD        
Vypadá to podivně, psát o handlířích koní, když koně málem nejsou. Ale ty zvyky jsou. Prodají valacha a říkají, je to hřebec. Když na to přijdete, handlíř se culí - valach je pozdní druh hřebce.
	V této situaci je Paroubek i Rath. Říkají, že předseda Sněmovny Vlček nemá dodržet svůj veřejný slib, že odstoupí po druhé neúspěšné vládě z funkce. Jsou jiné okolnosti a slib neplatí. Jenže slib byl vázán jen na neúspěch druhé vlády ve Sněmovně. Dr.
Rath se culí: před půl rokem byla úplně jiná situace. Handlíři vyšší než Rath mají mazanější plán: Vlček odstoupí předem a hned jej zas zvolíme. Tou volbou bude rituálně slibu zbaven, jako by se vykoupal v nějaké svaté vodě. Pěkný blaf. Inkasujete za koně a pak druhé straně podstrčíte krávu. Na stížnost mazaně odpovíte: U nás se odjakživa koňům říká kráva, vy hňupe. Vedení ČSSD zařazuje zmizelý obor handlířů zpět do politického programu. Chytré je slíbit a pak druhou stranu neomaleně oblafnout. Že má kůň jen tři nohy? Vždyť řehtá!
	Pokud se blaf s Vlčkem uskuteční, budeme mít v čele Sněmovny lháře. S udavačem po boku udělají pěkný celek.

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Usměvavý blondýn a podsaditý Mexikánec
11.1.2007    Mladá fronta DNES    str. 08    Názory
    KAREL STEIGERWALD        
Paroubek si včera prosadil podivné televizní představení, patrně aby je využil k sebepropagaci. Ale dopadl jako pokropený kropič. V komedii dostal roli tmavého podsaditého mexického padoucha, jenž je v úzkých, fňuká, dívá se stranou, jak v kovbojkách řečeno, úkosem. Topolánek mu vyfoukl to lepší: roli vysokého optimistického blondýna na koni, z nějž dýchá důvěra a jistota. Blonďák Mexikánce komanduje, ovládne scénu, je věcný, vtipný, zdá se zástupcem pravdy ve vsi. Tím získá i venkovany, které už kuňkající bandita nebaví. Kdyby šlo o politiku, napsali bychom: Topolánek roste, Paroubek upadá. Jenže šlo o divadlo. Pravidla divadla jsou tato: figura, která má víc energie a stojí víc vpředu, má potlesk.
	V politice je to jinak. Paroubek místo politiky nasadil western. Na jeho pravidla doplatil. Přeskočit z politiky do mediálních opičáren se nemusí vždy vyplácet. Paroubek v tom býval úspěšný, čas hlučné slávy je pryč. Včera mu média uštědřila mediální pohlavek hodný dr.
Macka a přisoudila mu nešikovnou roli vůdce negativního bratrstva. Kdyby šlo před kamerami o politiku, napsali bychom, že Paroubkovi nešlo o nic. Přesněji: nešlo mu o reformy, o obsah vládnutí, o nutné změny v zemi, šlo mu jen o tu moc. Asi má nějaký tajný plán, jak sám udělá vládu, jak získá hlasy. Než ten plán nastane, bude říkat ne. Možná však žádný tajný plán není. Tobogan letí dolů, Paroubek na něm sedí a drží se. Proč si tak často myslíme, že politici něco vědí, co my ne, když nás pak přesvědčí, že věděli ještě míň než my?
	Topolánek na tom není lépe. Také letí na toboganu. Kam asi dopadne? Zítra, to jest už dnes, by měl jít do Sněmovny pro důvěru, kterou mu nedají, ať ta kára letí dál. S včerejší formou a šarmem vyhraje všechny volby, budouli jaké. Mexičan je na ústupu. Kvůli podpoře krajinotvorných prvků (cituji ho) nedovolí cizí vládu. Tím už neoslní. Osopil se na jemnou ministryni Třeštíkovou, jako by neměl svého děsivého řimbabu Jandáka. Mumlal z papíru nějaké body. Topolánek mu řekl: Nečtěte tady, vezmem si to domů.
	Kamery zhasly a oba herci si asi řekli: Tak v šest večer u Šenfloků a bez kamer. Tam začne politika. Ale karty v rukou už nemají oni, nýbrž jen zrádci a nezrádci. Topolánek vládu neudělá, Paroubek taky ne, zrádci ano. Víme to sedm měsíců a sedm měsíců čekáme, až Sněmovna udělá to jediné rozumné: zákon o svém rozpuštění a nových volbách.
	Co uviděly ty kamery? Situace je čím dál trapnější, rozkladná. Každý kombinuje proti každému. Význam to nemá.

***

Místo politiky nasadil Paroubek western. A doplatil na to.

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Přímý přenos jednání o vládě je dobrá myšlenka
10.1.2007    Mladá fronta DNES    str. 10    Názory
    KAREL STEIGERWALD        
Jednání o důvěře mezi vládou a ČSSD by se mělo odehrávat v přímém přenosu do každé domácnosti. Je to požadavek expremiéra Paroubka. Je to požadavek správný, ale je třeba na něm ještě zapracovat. Například není jisté, že si každá domácnost ten přenos pustí, a ovládat televizní přijímače z Lidového domu není zatím možné. V domácnostech také nemusí hned poznat, že jde o politické jednání v ČR. Mohou si myslet, že je to bůhvíjaké pokračování patagonské telenovely o boháčovi, který o všechno přišel a už předtím nic neměl.
	Ale i ten, kdo ještě rozpozná tváře Topolánka a Paroubka, mohl by to vypnout. Možná by pomohlo jednání politiků zhudebnit.
Zpívající politici by zabrali. Podcenit se nesmí ani kostým. Krajky, rohy, ocas čerta, což se maďarsky řekne az ördek fasat. Topolánek by mohl tancovat na žhavém uhlí, proskakovat ohněm, plivat na Paroubka síru. Paroubek by přiléval olej a sypal sůl do ran. To by přitáhlo uvadlou pozornost.
	Vzhledem k dětem by se přenos měl umístit až k půlnoci, ale to by jej zas neviděli časní spáči. Paroubek si jen tak něco plácne a hned je z toho hromada problémů.

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Teplá zima je důsledkem marx-leninského vzmachu
9.1.2007    Mladá fronta DNES    str. 08    Názory
    KAREL STEIGERWALD        
Letošní počasí každého rozčiluje podobně jako politika. Je stejně podivné. Podle odborníků přijdou strašlivá vedra, všechnu zemi zaplaví vody a bude pokoj. Titíž odborníci věští to samé i podle politických úkazů. Území ducha zaplaveno, všude bahno. 
	Globální oteplování, i lidskému oku dnes patrné, by byla sympatická zhouba - kdyby se to s těmi teplými zimami neopakovalo často a kdyby mezitím zas nemrzlo. Na přelomu let 1974 a 1975 bylo nejtepleji od počátku měření teploty. Teplo celkem trvalo, než přituhlo, čtyři normalizační zimy. Zachránilo prý komunismus před krachem, protože neměl zimní foroty energie. 
Kdyby mrzlo, zhroutil by se lépe než později zvoněním klíči. 
Rudí vědci optimisticky navrhovali stavět domy s tenčími zdmi, což by byla další úspora. Jenže přišly mrazy a změnily vědu. 
	Globální oteplování nebylo ještě objeveno. Komunisti se z tepla radovali a zakázali ekology. Režimu bylo nakloněno i počasí. Marxisti to vyčetli i z Lenina. Vítězstvím lidu se zvyšuje teplota kontinentů. Je to pravda, letos je zas teplo. 
	Komunisti zvedají hlavy a zahřívají planetu. 

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Estébáctví je zločin proto, že udavače vyrábělo
6.1.2007    Mladá fronta DNES    str. 10    Názory
    KAREL STEIGERWALD        
Kanyzův případ může mít následovníky. Ministerstvo vnitra očekává, že se při digitalizaci archivu objeví leccos, co umožní revidovat procesy agentů, které soudy už očistily. Ale jaká asi digitalizace zreviduje vnitro? Zaměstnávalo estébáky donedávna. Totiž dodnes. Prý jako nezbytné odborníky. Jiným vyplatilo statisíce jako odchodné či jak se ta lumpárna jmenuje. 
	Vnitro za něžný přístup k estébákům asi nemůže, vnitro dnes už není celý stát. Budiž psáno zřetelně: Zloduch je estébák, agent byl (s uvážením všeho nemravu) jeho obětí. Estébárna byla firma zločinná a protistátní jako celý tehdejší stát. Zločinná stokrát víc než většina těch, kdo se jí upsali. Nebo ne? 
	Už je trestáte? Už žaluješ, státe, estébáky za trýznění lidí? Už je dáváš k soudu? Že ne? Není paragraf? Že trýznili a slídili podle tehdy platných zákonů? Aha! A co provedli udavači? Udávali také podle tehdy platných zákonů. Držíte se pravidla: hurá na ty nejslabší? Ale udavač je padlá duše, satanem je hnusný důstojník StB. A ten má penzi i čest odborníka. Být udavačem je tragédie. Hnusná někdy, jindy ne. Tak hurá na udavače. RSDr. StB nechte spát. Vždyť někteří byli i docenty jakýchsi jejich věd. 

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Figury mediální doby
5.1.2007    Mladá fronta DNES    str. 08    Názory
    KAREL STEIGERWALD        
Bití vlezlých i zvídavých novinářů se politikům nevyplácí, novinářům ano

Topolánek kopl fotografovi do auta. Ten konal svou povinnost hlídacího psa demokracie: fotografoval, kam Topolánek jde. Každé malé dítě už díky strážcům demokracie ví, kam šel. Za Talmanovou.
	Příběh je možno vyprávět obráceně: nešlo o strážce demokracie, nýbrž o vlezlého šmejdila, který Topolánkovi lezl do intimit, jimiž hodlal pobavit veřejnost. Z obou pohledů si každý může vybrat, já si vybírám ten druhý. Většina politiků bude při mně. Počítám, že i Paroubek, když si vzpomene, jak nesmyslně, sprostě a bezdůvodně jej v zájmu hlídání demokracie oklikou nařkli z pedofilie.
	S novináři se politici perou často. Mečiar bil novináře, protože se ho ptal, kde vzal premiér země peníze na vilu. Princ hannoverský zbil bavorského novináře za otázku, zda by dokázal vyslovit název jídla Blutzengröstl, když je blbý Prus. Klaus sebral před časem novináři mobil a zahodil ho.
	Z veřejných osob, politiků zejména, je štvaná zvěř, které občas prasknou nervy. Kdo chce dělat politiku nebo být jinak známý, musí si to rozmyslet - vyskočí na vás kdykoliv kdekoliv, přidupnou vás k zemi, kamera se vycení, vy zakoktáte a jste v háji, což vidí v přímém přenosu i půl světa. Veřejnost psům fandí: rafněte ho, politika, baví se klopýtáním kořisti. Stojí to nějakému slušnému člověku vůbec za to, aby byl politikem? Ale jak chcete hlídat demokracii, býti jejím psem, nežli že lezete lidem do ložnic? Vždyť kde jinde se demokracii škodí, kde se proti ní kujou pikle než v šeru bytů?
	Novinář je nejen hlídací pes demokracie, jak o sobě rádi tvrdí zejména ti novináři, kteří se nezajímají o demokracii, nýbrž o skandály a drby, ale často jen pes, který demokracii okusuje. Vědět, kam jde večer Topolánek, je pro demokracii jistě méně důležité než zkoumat nečekaný mamutí schodek loňského státního rozpočtu, který naše životy ovlivňuje milionkrát víc než Topolánkovy večerní kroky. Kubiceho zpráva obsahuje vážná politická obvinění a soukromé urážky a křivdy. Inteligentní Paroubek z ní správně vyzvedl křivdu a urážku (že je prý pedofil) a obratně závažnost zprávy tou křivdou devalvoval.
	Novináři i politici k sobě patří, jsou ze sebe navzájem živi, potřebují se. Jako každý vztah má i tento vrcholy a úpadky. Bít vlezlé i zvídavé novináře, nakopnout jim auto, je roztomilé, ale politikům se to nevyplácí. Novinářům ano, mají lepší přístup k tisku a vždy vyhrají. Mazaný politik novináře nebije, nýbrž pase. Brnká na klávesnici mediálního klavíru a novinář na konci strun, jak říkával rád Goebbels, sám zazpívá správným tónem. Moudrý politik mlčí a trpí. Ví, že spravedlnost není, že rozdíl mezi veřejnou kontrolou veřejné činnosti politika a tabu jeho soukromého života už se dávno setřel. Všechna tabu intimity padla, svoboda soukromí byla pošlapána a nikdo už ji neuchrání. Média říkají, máme všechna práva vědět všechno a mají je, ačkoliv od všeho vědí jen něco.
	Devastaci soukromí mnozí modernisti obdivují: všichni žijeme na jednom náměstí ve skleněných domech, jsme si tedy rovni a všechna pravda je viditelná. Šel za Talmanovou! Třískl mobilem! Sápal se na dítě!
	Politik, kterému by nelezli do soukromí, by byl šťasten, ale politik, kterého by si média nevšimla, by byl nešťastný - nebyl by ničím a brzy ani tím politikem. Čím by byl raketový Čunek, kdyby nezaujal média stěhováním lidu? Vzpomene si na to, až jej nahrají, an se cachtá ve vaně, a on bude chtít tu kameru rozkopnout? Řekne si, nezuř, jsi pouhá truchlivá figura z mediální doby?

Čím by byl Čunek, kdyby nezaujal média stěhováním lidu? Vzpomene si na to, až jej nahrají, an se cachtá ve vaně, a on bude chtít tu kameru rozkopnout?

O autorovi| KAREL STEIGERWALD, komentátor MF DNES
Foto autor| KRESBA: MIROSLAV KEMEL, www.kemel.czO autorovi| KAREL STEIGERWALD, komentátor MF DNES
Foto autor| KRESBA: MIROSLAV KEMEL, www.kemel.cz

Tajní zrádní zleva, zprava, lidové bouře, prsa venku?
4.1.2007    Mladá fronta DNES    str. 08    Názory
    KAREL STEIGERWALD        
Je spor uvnitř ODS: kolik se prohrálo ministerstev. Je spor o knížete: má, či nemá být ministrem? Druhá vláda půjde pro důvěru, kterou dostane, jen když z kouta vyskočí tajný zrádný zleva. KSČM a ČSSD říkají: Ani hlas vám nedáme. Přesto už zase chce Paroubek svůj třetí pokus. Strany v druhém pokusu marně zastoupené mu říkají: My tobě také - ani hlas. Leda by k Paroubkovi a komunistům přiskočil nějaký tajný zrádný zprava. Tajného zrádného ale nechce ani Topolánek, ani Paroubek, neb je to hanba. Co oba chtějí? Vládu. Kdo jim ji dá? Nikdo. Přesto vážně jednají, konají schůze, píší programy, hádají se do krve o Schwarzenberga v orgánu, o němž se vzájemně ujišťují, že mu vzniknout nedovolí.
	Je už, lide, čas demonstrací, praporů, obnažených ňader na barikádě? Čas rozehnat Sněmovnu a zvoněním klíči či pleskáním platebních karet si vynutit volby?Moc leží na ulici, ale zvednout se mrcha nenechá.

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Proč chcete vládu? Vždyť to bude katastrofa
23.12.2006    Mladá fronta DNES    str. 12    Názory
    KAREL STEIGERWALD        
Nedivte se, že Klaus má špatný názor na vládu se stoprvním hlasem. Vždyť to už dlouho říká. Nedivte se, že Topolánek takovou vládu má. Jinou sestavit nemohl. I Schwarzenberga vzít musel. Nedivte se, že Paroubek takovou vládu nepodpoří. Je to proti jeho zájmům, proč by to dělal? Nedivte se, že ODS nechce koalici s Paroubkem. Doplatila by na to, proč by to dělala? Dohoda možná není, přeběhlíky nebereme, předčasné volby Paroubek nepovolí. Nedivte se mu, prodělal by na nich. Vyvolat předčasné volby je stejně komplikované jako stvořit vládu - je k tomu potřeba stejně rozsáhlá dohoda.
	Prezident ústavu neporušuje, ústavně nakonec jmenuje vládu, kterou mu Topolánek dá, i když politicky s tou vládou může polemizovat. Existuje už jen jedna cesta - třetí - která nezáleží na dohodě či vůli stran. Druhá vláda, její pád, třetí vláda, její pád a volby. Pokud se na této skluzavce stane nehoda a jedna z vlád vznikne, nepřeju jí to. Politici to ještě nevědí, ale teď už je pro každou vládu vládnutí víc katastrofou než darem. Už ten Topolánkův seznam, copak to je vláda?

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Štědrý den je oslava nejistého
22.12.2006    Mladá fronta DNES    str. 08    Názory
    KAREL STEIGERWALD        
Ježíš se narodil o sedm let dříve, než se narodil. Vypočítali to vědci podle letu betlémské hvězdy. Letopočet by se měl posunout o sedm let. Ale už to původní datum Ježíšova narození, dnes platné, bylo podle mnohých analýz špatně v roce 525 vypočítáno mnichem Exiguusem. Mnoho lidí se domnívá, že Ježíš se vůbec nenarodil, případně, že tato postava byla básnickou syntézou mnoha proroků, kteří v té době křižovali starověkem. Kolem celé té události, kterou budeme v neděli oslavovat jedlictvím a rozbalováním rozličných výrobků, je mnoho nejistého. A přesto tento muž (ostatně i jeho původ je předmětem sporů – byl bohem, synem boha, člověkem, který se bohem stal, nebo jen lidským prorokem?) ovlivnil následující dva tisíce let lidských dějin bezmála na celé planetě. 
	Ať už se narodil tehdy či jindy, ať už byl či nebyl – jeho učení tu je a je to ze všech známých učení to nejvlivnější. Úspěch křesťanství lze považovat za okouzlující paradox dějin – nejisté je nejen zrození Ježíšovo, nýbrž i obsah jeho evangelia. Co vlastně křesťanství říká? I o tom jsou velké spory, byly proto války, vznikly sekty, odštěpená hnutí, upalovali se lidi. Dalo by se říci, že Vánoce jsou oslavou nejistého. 

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Jestlipak se vláda bude líbit Melčákovi?
21.12.2006    Mladá fronta DNES    str. 10    Názory
    KAREL STEIGERWALD        
Včera celý den, pak ještě dlouho do noci až do ranního kuropění, které je před Vánocemi až do poledne, zasedali politici tří stran a dolaďovali program, personální složení, kamínky do mozaiky, vyváženou reformní skládačku, aby se zelenopravicovým a reformním programem zalíbili superlevicovému Melčákovi. Jiný hlas z levicové stovky nedostanou. Vedení obou levicí to slíbilo jasně, aniž je nějaké vyvážené složení vlády a programu zajímalo. Pište tam, co chcete, vzkazují dva levicoví lídři, nehneme pro vás prstem. Česká hra „My vládu neuděláme a vy také ne“ bude asi pokračovat. Zbývá jen ten Melčák. Málokdy v dějinách udělalo tolik politiků tak mnoho pro jednoho člověka. Ale člověk možná spokojen nebude a vláda, celé to mnohanoční úsilí věci vyladit a skládačce dát i poslední kamínek, půjde do kytek. Jestlipak by nebylo lepší vládu jen tak od oka za půl hodiny vyseknout a přišít k ní všeobecný program? Výsledek by mohl být týž jako snaha zalíbit se rovnou daní Melčákovi. 

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Soudy konečně přestávají krýt agenty StB
20.12.2006    Mladá fronta DNES    str. 10    Názory
    KAREL STEIGERWALD        
Vrchní soud v Praze se dopustil přelomového rozsudku: uznal, že dokumenty StB jsou dokumenty StB. Jméno herce Kanyzy zůstane v seznamech spolupracovníků. Dosud to bylo tak, že soudy dokumenty StB za věrohodné šmahem neuznávaly. Kdo z udavačů chtěl, dostal od soudů stvrzenku, že neudával spisům navzdory. Dodnes máme ve vedení Sněmovny takového člověka, předsedu komunistů. Na rozdíl od herce měl štěstí. Soud mu potvrdil, že nebyl vědomým spolupracovníkem StB. Ale na rozdíl od herce, po kterém se ve spisech žádná udání nedochovala, po komunistovi se toho ve spisech smradlavého zachovalo dost. Včetně kuriozit: za udání bral i pár stovek.
	Benevolence soudů byla opravdu velkorysá - už to vypadalo, že agenti StB neexistovali. Poměry se tedy zlepšily, ale je to zlepšení problematické: herec, který nic podstatného neudal, na seznamu zůstane, udavač je z něj i z dějin venku. Nejvíc venku jsou ovšem ti důstojníci StB - mají penze, vily, medaile, pěkná místa, úctu veřejnosti. K soudu je nikdo nedává, nikdo se jich neštítí - ačkoliv byli příslušníky zločineckého spolku, zločiny páchali či jim napomáhali. Jedno je potěšující: soudy snad přestanou předělávat minulost. Ale se spravedlností jejich činnost nemá nic společného, kdo se čeho hnusného s estébáky dopustil, rozluštit nedokážou.

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Otočil se na čtyráku
18.12.2006    Mladá fronta DNES    str. 10    Názory
    KAREL STEIGERWALD        
Tak budeme mít novou vládu, řekla paní Müllerová, když mazala Švejkovi kolena fungující mastí. Kterou vládu? zeptal se Švejk. Já znám tu červencovou, to byla trojkoalice ODS, KDU a zelení, nebo ty dvě vlády ze srpna, to byla dvojkoalice ODS s ČSSD, nebo trojkoalice ČSSD, KSČM a KDU-ČSL, pak znám také tu říjnovou dvojkoalici, která se myslím skládala z ODS a ČSSD, a konečně znám tu vládu ze včerejška, která je nemlich stejná jako ta z července.
	A v této chvíli by už nikdo dál Švejkovy kombinace nečetl, jakož i dnes nikdo žádné vládní kombinace už nestuduje, neb je před Vánocemi, lidé holdují konzumu a jsou rádi, že se Kristus kdysi narodil, aby se dnes lépe nakupovalo. Vlád už měli od léta dost a dost.
	Jsme, my lidé, ve stejné situaci jako Švejk. Je nyní neděle odpoledne a Švejkovi i nám přibyla nová kombinace: ČSSD s lidovci a zelenými. Vytvořil ji v sobotu na jednání výkonného výboru expremiér Paroubek. Odstraní nehodného Bursíka z vedení zelených, Čunka nechá, kde je, váží si ho a lidovci půjdou s každým, když to bude výhodné. Komunisti nemají podle Paroubka budoucnost, ČSSD jim bude brát voliče. Této politické operaci se říká otočil se na čtyráku. Čtyrák byl patrně nějaký velmi malý peníz, na kterém otočit se vyžadovalo nesmírnou dovednost. Paroubek ji má. Celá tato kombinace je přísně tajná, avšak dostala se nějakým řízením božím v podobě asi digitální nahrávky z uzavřeného jednání socialistů ven mezi novináře. Paroubkův obrat je náhlý a nesmyslný jako jeho předešlá pozice: před skoro dvěma lety si vybral komunisty jako politické partnery, protože se mu zdálo, že s nimi bude mít sto jedenáct hlasů ve Sněmovně a že si na koalici s komunisty každý zvykne. Vypadalo to vskutku růžově: sto jedenáct hlasů smete každého lidovce, zatípne bláznivé zelené a do politické penze odešle i modré fašisty. Nevyšlo to. V sobotu komunisty zatratil.
	Paroubek je operativní muž, představuje ten proud moderní politiky, kterému je jedno, kdo s kým a proč, který se spojí s každým, když to něco hodí. Což je koneckonců častá vlastnost politiků, ale Paroubek ji dovedl k monumentální bezohlednosti. Hrdost na politickou kontinuitu, kterou Francouzi vyjadřují slovem merde, vyjadřuje Paroubek slovy „beru i Marťany“.
	Máme dnes, v pondělí ráno, zbrusu starý vládní model: trojkoalici. Čtvrtý brach mu nedá ve Sněmovně důvěru. Potvrdí, co každý ví: vládu udělat nelze.
Marťané mezi námi musí být šťastní, jejich chvíle jednou přijde. Už stačí jediné: vyměnit Bursíka za lepšího zeleného, obejmout Čunka, který jde prý s každým, a dělat rozumnou levicovou politiku, která zničí komunisty. Pak konečně bude vláda. To nás všechny se Švejkem v čele už teď uklidňuje.

***

Paroubek je operativní muž, kterému je jedno, kdo s kým a proč

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

KOMENTÁŘ JEDNOU VĚTOU:
16.12.2006    Mladá fronta DNES    str. 12    Názory
    Karel Steigerwald        
Kdo nevěří, že komunisti jsou nebezpeční, může číst ve včerejším usnesení KSČM třeba toto stalinské: „bezohledné mocenské ambice vládnoucích vrstev současné kapitalistické společnosti...“

O autorovi| Karel Steigerwald, komentátor MF DNESO autorovi| Karel Steigerwald, komentátor MF DNES

Velká vláda nebude. Malá taky ne
15.12.2006    Mladá fronta DNES    str. 11    Názory
    KAREL STEIGERWALD        
Většinová vláda nebude.
Komedie skončila. Dodejme opatrně, alespoň pro tento den. Půl roku jednaly politické strany jen proto, aby si ověřily, co pozorovatel tvrdil hned po volbách: Žádný společný průnik volebních programů nebude a také žádná vůle k velké koalici.
	Vláda může vzniknout jen opravnými volbami nebo zradou, či méně emotivně řečeno přeskokem poslance (poslanců) z jednoho tábora do druhého. Přeskok máme tedy nyní na talíři.
Možná se o žádnou komedii nejednalo a je zbytečné politikům nadávat za neschopnost. Půl roku spotřebovali na vzájemné ohmatávání a zkoumání faktu, že vládu vytvořit nelze. Možná byl ten fakt politikům víc jasný než obecenstvu, ale museli mlčet. Představte si - den po volbách - jak politik říká: nové volby. Vždyť by ho dali do blázince. Dnes to říká a píše skoro každý, tenkrát jsme to psali jen my, protože podobně jako to dítě, co se dívá na nahé krále, to smíme. Nejsme politici a pocit z blázince máme ustavičně.
	Přesto ten půlrok nebyl promarněn - česká zem se musela k hloubce své krize dovyvinout a k velikosti své politické katastrofy pořádně dozrát. Je tedy už konečně všem jasné, jak hlubokou máme krizi? Ne politici, nýbrž my. Je dobré si uvědomit, že to, co politici předvádějí, dostali ve volbách za úkol: držet své programy, neskákat přes pravolevou čáru, být zásadnější, než je zvykem, ohánět se svými předvolebními plány víc než obvyklým nic neříkajícím „zájem státu, vlasti, lidu“. Neústupnost neboli zásadovost projevují členské masy víc než politické špičky. Národ je rozdělen a politické špičky to vědí.
	Také jsme psali, že vláda postavená na zrádci by byla katastrofou pro tu vládu, pro lid, pro všechny. Vydělal by na tom snad jen ten zrazený. Paroubek by si snad měl přát, aby Topolánek na návnadu s přeběhlým Melčákem skočil a doplatil.
Ale nechme žertů, i Paroubek správně zdůrazňuje, že vláda s přeběhlíkem je riskantní nemravnost. Zapomíná však, že se půl roku sám takovou vládou, až mu dají třetí pokus, teoreticky holedbal. Vládu s přeběhlíkem nechce ani prezident. Razantní Čunek nevezme ani přeběhlíka, ani vládu bez ČSSD. Tu ostatně nikdo zleva nepodpoří. Je tedy už jen jedno věčné, půl roku čekající řešení - nové volby co nejdříve, ať už s podporou přeběhlíka nebo dohodou politických sil. Dohoda v této patové a ze všech stran už prozkoušené situaci by byla elegantnější, praktičtější. Pro zrazeného Paroubka by měla i tu výhodu, že by zrádce Melčáka eliminovala.
	Komedie skončila. Pro dnešní den určitě. Zítra se možná klauni zase vrátí na scénu a předvedou nové kousky. Na pozici Melčáka třeba přistoupí celá ČSSD a půjde do opozice. Komedie, která zajímá už jen ty klauny. Ale není to jejich chyba, nýbrž obecenstva. Divné je, že se obecenstvo, které se ve volbách tak vyhranilo, dál nestará, o nic nedbá a nevidí ty škody.

O autorovi| KAREL STEIGERWALD, komentátor MF DNES
Foto autor| KRESBA: V. TEICHMANN
Foto popis| Křížovka...O autorovi| KAREL STEIGERWALD, komentátor MF DNES
Foto autor| KRESBA: V. TEICHMANN
Foto popis| Křížovka...

Učenec agentem StB a Masarykovy hodinky
14.12.2006    Mladá fronta DNES    str. 10    Názory
    KAREL STEIGERWALD        
Akademie věd udělila Patočkovu medaili historikovi Františku J. Holečkovi, ze kterého se vyklubal agent StB. Každý si může přečíst jeho estébácký spis. Slídil mezi křesťany, byl vysazen do Itálie, bral peníze, prostě práskač mimo vši pochybnost. Je mrzuté, že dostal právě Patočkovu medaili, kterou Akademie uděluje za prosazování humanitních idejí.
Třicet vědců se proti tomu bouří – chtějí, aby udavači medaili odebrali. Jsou přesvědčeni, že udavačství agenta StB nelze považovat za prosazování humanitních idejí.
	Historik-udavač se může bránit. Určitě najde soud, který mu po prostudování jeho udavačského (velmi detailního) spisu (včetně rukopisných udání snaživcových) udělá rozsudek, že chlap si nebyl svého udavačství vědom, a že proto nebyl „vědomým spolupracovníkem StB“.
	Podobných výtečníků máme řadu, jeden z nich je dnes předsedou komunistů. Akademii asi udělení medaile mrzí. Podobná mrzutost se stala kdysi i TGM. Už jako prezident udělil zlaté hodinky za vysvědčení pravnukovi komisaře Dedery, který odvlekl našeho Havlíčka do exilu. Bylo z toho pobouření mezi vlastenci. Doba se však zhoršila. Dnes udavačova medaile nikoho nezajímá a nepobuřuje.

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Když Čunek sladce vábí, chtějme od něj tvrdá čísla
13.12.2006    Mladá fronta DNES    str. 10    Názory
    KAREL STEIGERWALD        
Sociální spravedlnost a sociální politika. To jsou zatím jediné politické směrnice nového předsedy Čunka. 
	Obě hesla jsou bezcenná. 
Hodí se jen jako chlácholítko, jako všeobecné heslo typu „já jsem dobrý politik a dělám to pro lidi“. Sociální spravedlnost je stejný nesmysl jako právo člověka na to, aby byl krásný, zatímco sociální politika je oblast těch nejdramatičtějších politických zápasů na straně jedné a demagogických lží na straně druhé. Jak velkou sociální péči má stát občanům poskytovat? Kdy jde o pomoc potřebným lidem a kdy o sprosté podplácení voličů jejich vlastními penězi? Největšími socialisty byli komunisti a staří Římané: první brali všem všechno a pak to podle svého „sociálního“ úsudku zas rozdávali, druzí dávali chléb a hry z naloupeného v zahraničí. 
	Všechny dnešní sociální systémy jsou toho odvarem - je to věčné veslování mezi pomocí bližním a podplácením voličů. 
Dočká se i Čunek, až bude svou sociální spravedlnost říkat v číslech. Uvidí sám, co je to za syrovou rvačku, v níž výkřiky o sociální spravedlnosti neznamenají nic. 

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Poslanci už zase rabují
8.12.2006    Mladá fronta DNES    str. 10    Názory
    KAREL STEIGERWALD        
Co je víc – mimozemská archeologie, viola lásky, nebo vrhač koulí?

Jako každoročně proběhlo ve Sněmovně rabování rozpočtu, kterému se nevím proč říká porcování medvěda. Ten vtipný medvědí výraz pochází z mravoučné povídačky o tom, jak se lovci dělí o maso zvířete, které dosud běhá po lese, zatímco poslanci porcované peníze (rozuměj naše peníze) už uchvátili, drží je v rukou a rozdávají, jako by šlo o peníze jejich. Navíc se ještě tváří, bez ohledu na politické vyznání, jako by dělali něco bohumilého, správného, pro lidi, děti, mládež. Jako často u chvályhodných záležitostí pro veřejnost jde o prachsprosté korumpování krajanů, lidí z města, od nás, těch, co mě budou zas volit, případně těch, se kterými se já, Jeho Veličenstvo poslanec, kamarádím.
	Princip je jednoduchý: poslanec utrhne ze státního rozpočtu kus žvance a připíše ho těm, kterým se on osobně potřebuje zalíbit. Problém je, že žvanec se neskládá z jeho (poslancových) peněz, nýbrž z peněz nás všech. Tak jsou v působištích poslanců ku jejich chvále a věhlasu budována všelijaká zařízení, často nesmyslná, nabubřelá, převážně sportoviště všeho druhu. Obcházejí se standardní rozpočtová pravidla, kritériem není nějaká politika státu a veřejný zájem, nýbrž zájem čiperného poslance a jeho lidí.
	Stát pak platí modlitebny, cvičebny, trávníky, golfové plácky a sportoviště tak podezřelé mravnosti, jako je bowling, nebo žárovky nad tenisový kurt. Platí se ragby, squash, národní házená. Letos plundrování rozpočtu dosáhlo rekordu, snad že jde o rozpočet s velmi povážlivým dluhem. Celá ta korupce, halená do ušlechtilých plků, má i další aspekt: stát většinou podporuje a dotuje všelijaké místní komerční aktivity, které realizuje (či má realizovat) soukromý sektor. Někdo je tak v podnikání státem zvýhodněn, jiný nikoliv. Pro mnohé poslance je toto přesouvání rozpočtových peněz od cizích lidí, jako jsou třeba důchodci, ke známým lidem (hráčům taroků u nás doma) jedinou státotvornou činností, která je vůbec napadne. Je vidět, že politický kýč „poslanec zastupující své voliče v regionu“ může být ve skutečnosti velmi nepěknou záležitostí.
	Pozoruhodné je, že za bohulibé považují poslanci především všelijaké sporty, nikdy činnost jednoty matematiků či klub básníků nebo lidi, kteří se zajímají o krajinomalbu.
Jako by zpocení cvičenci či fotbaloví surovci byli pro duši země větší solí než hráč na violu d’amore. Lidem, kteří se zajímají o duchovní činnosti, o vědu, umění, kresbu, o mimozemskou archeologii a život na Jupiteru, jakož třeba i o maticový počet, nedají poslanci nic, ačkoliv mají možná pro společnost větší cenu než hráči tenisu či bowlingu. Veslování ano, klub astrofyziků, ochotníků a spolek pro studium středověkého verše ne, ačkoliv středověký verš má pro lidstvo mnohem větší význam než tupohlaví vrhači koulí na kuželky.
	Jsou to při rabování divné preference. Zástupci lidu se mění v hokynáře, veksláky, dealery a blazeované venkovské strejčky, kteří v nepřátelské Praze ty druhé ve prospěch domova ošulí. Brzy ty strejčky čeká podobné kšeftování – a ještě větší závažnosti, než je trávník třetí generace – schvalování vlády generace v pořadí druhé. Pokud se k pravé straně Sněmovny skutečně přidá jeden či dva levičáci, nedej bůh, aby na tom někdo stavěl čtyřletou vládu. To by bylo nesportovní, neslušné a buranské jako ty medvědí porce. Sto dva hlasů se slušně hodí k jedinému: krátké vládě do voleb v roce 2007, zatímco porcování medvědů se nehodí k ničemu.

***

Zástupci lidu se mění v hokynáře, veksláky, dealery a blazeované venkovské strejčky, kteří v nepřátelské Praze ty druhé ve prospěch domova ošulí

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Bajka o Turkmenu pánovi a českých demokratech
7.12.2006    Mladá fronta DNES    str. 10    Názory
    KAREL STEIGERWALD        
Poslyšte bajku z Aladinovy říše: Češi vojáci a politici letí do Asie. Aby se domohli levného benzinu, přistanou v srdci nepříliš přátelského státu Turkmena pána.
Předepsaná ohlášení svého letu několikrát spletou - čísla letu, dobu letu, počet lidí, jaké zbraně mají atd... Úředníci Turkmena pána těch zmatků využijí - přistání letadla, které už mezitím přistálo, nedovolí. Od této chvíle letadlo zaparkované na letišti neexistuje. Nikdo ho nevidí, nikdo s ním nejedná. Takový je zákon Turkmenův. U Čechů se z čísel, hodin či podobných drobností nestřílí. V bajce se vyhrotil konflikt českého lajdáctví s orientální nadutostí. Jedni obviňují druhé. Letadlo nakonec odletí, vždyť není válka, je mír a bajka pojednává jen o hře gest. Ale nechme bajku bajkou.
Proč do té Asie Češi za peníze lidu letěli, co tam dělali? Proč jich bylo tolik? To jsou horké otázky. Turkmen pán trávil čas krize v sauně s harémem a nikdo se ho na nic nezeptá. Takový je rozdíl mezi demokracií a panstvím.

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Vraťme Habsburkům všechno - i ten stát
6.12.2006    Mladá fronta DNES    str. 10    Názory
    KAREL STEIGERWALD        
Pravnučka Františka Ferdinanda, zavražděného v Sarajevu, žádá o vydání zámku Konopiště. Restituce měly původně zmírňovat a odstraňovat některé křivdy (rozuměj krádeže) páchané komunisty. Že se někdo pokusí sáhnout i do stoletých hlubin věků - až k Habsburkům - je fascinující. Rodina Habsburků vládla ve střední Evropě po staletí a hranice mezi tím, co bylo státu a co Habsburků, byla vždy nezřetelná, proměnlivá. Určovat, co bylo majetkem rodu a co státu, je stejně zapeklité jako pátrat po tom, kdo je vlastníkem katedrály svatého Víta. 
Problém rozlouskla Republika československá. Po roce 1918 majetek Habsburků zestátnila. 
	Pokud by dnes někdo chtěl habsburský majetek vracet, stálo by za úvahu, jestli se nemá vrátit všechno - celý stát. Byl jejich, ať si ho zas vezmou. Vládu nemáme a asi mít dlouho nebudeme, státní správa je nepořádná, drahá, všude zmatky, politika vypadá jak vypadá. Množení zákonů je nezadržitelné, v papírech už brzy zahyneme všichni. Chce-li pravnučka Sofie zámek, prosím, ale ať si k tomu vezme na starost i stát. A bude po starosti s vládami a jinými titěrnostmi. Jen aby to ta Sofie vzala. 

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Milost nemůže být předmětem obchodu
5.12.2006    Mladá fronta DNES    str. 10    Názory
    KAREL STEIGERWALD        
Prezident rozhodl, že milost manažerům Nomury neudělí. Je to rozhodnutí zásadní - dává našemu veřejnému životu zřetelný signál: spravedlnost, ba co víc, soucit nemá být předmětem obchodu. Prezidentské milosti jsou vždycky postaveny na kritériu lidském a osobním. Pohybují se kdesi nad právem a zákonem, ale pohybují se ve světě soucitné lidskosti. Za tuto lidskost bývají prezidenti často kritizováni - kritici mohou lidské otázky cítit jinak - a málokdy chváleni.
Vláda svou neobvyklou žádostí o milost stíhaných manažerů chtěla podpořit jakési výhodné urovnání sporu státu s japonskou bankou. Prezident vládě nevyšel vstříc, protože v případu manažerů správně nenašel důvody humanitní. Prezidentská milost má zvláštní povahu - odkazuje se k milosti boží, panovníkově, k něčemu, co je velmi nedemokratické, ale současně také velmi lidské. Být nad zákonem je v právním státě povážlivé a přitažlivé zároveň. Proto je tak důležité, jak, proč a kdy se milost hlavy státu dává.
	Prezident Klaus dal najevo, že milost se neuděluje proto, aby se vládě snadněji vládlo a lépe se jí dělaly dohody, nýbrž proto, aby v duších jednotlivců odstraňovala zoufalství.

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Moudrost Sněmovny: nahá, oblečená, nijaká
2.12.2006    Mladá fronta DNES    str. 12    Názory
    KAREL STEIGERWALD        
Labužníka, je-li v oblasti politiky někdo takový, to potěší: Sněmovna neodmítla vznik cizích vojenských základen v ČR, nezakázala vládě pokračovat v jednání, ale nepřijala také usnesení, že informaci o možnosti vzniku takových základen bere alespoň na vědomí. Shrnuto: Sněmovna zaujala k vládní zprávě o cizích základnách stanovisko, že žádné stanovisko nemá. Rozuměj tomu tak, že oficiálně Sněmovna nic neví a podle jejího názoru téma cizí základny neexistuje. Laikovi je to divné - každý přece ví, že to téma existuje. Labužník však ví víc, takto bude vypadat celé příští čtyř- či trojkoaliční vládnutí, pokud vznikne. Skoro nic z toho, co bude vědět, nebude Sněmovna vědět. Na vědomí vezme jen maličko z toho, co víme my. Nic nedovolí, aniž by to zakázala. Pokrok posune kupředu, ale aby to nebylo vidět, a proto také pro jistotu o kus cesty couvne, což bude chápáno jako další krok vpřed, zejména když se podle usnesení Sněmovny všechno otočí naruby. Cestou cizích základen bude do nehybnosti putovat většina politických témat, která před touto zemí stojí. Všekoalici to nezneklidní a veřejnost také ne. Napíše se: politici konečně nalezli dohodu, což svědčí o vyspělosti naší politiky.

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Jsme chudší než Rakušani. Komunisti, vysvětlete to!
30.11.2006    Mladá fronta DNES    str. 10    Názory
    KAREL STEIGERWALD        
Česká republika má nejvyšší platy (19 986 Kč) ve střední Evropě, uvádí analytik Raiffeisenbank, přičemž střední Evropou rozumějte prostor, kde jsme první. Středoevropské Rakousko (76 351 Kč) tam nepatří, jejich platy dostihneme asi za třicet let.
	Českým komunistům není jasné, proč jsou obviňováni z devastace republiky, i když čísla jsou jasná. Rakousko bývalo před panstvím komunismu ve střední Evropě, v čase první republiky i za mocnářství, chudší zemí než my. Dohadovat se s podivíny typu komunistického vědce Ransdorfa, který jako nějaký blázen tvrdí, že socialistické Československo bylo bohatší zemí než Itálie, nemá smysl. Komunisti mají svou víru, své průpovídky, svá procenta a jiné vědecké pomůcky, s nimiž svou víru dokážou.
	Ve zdevastovaných Čechách často narazíte na lidi, kteří si dobu jézéďáků, rozkulačování a znárodňování pochvalují. Komunisty a českou podobu sociálních demokratů (což je soft verze těch prvních) volí skoro polovina voličů. Důvodem k tomu je nejspíš nynější ubohost a chudoba české země - kterou právě komunisti, jak příklad z Rakouska ukazuje, způsobili. V Rakousku komunisti nikdy nevládli, neřídili hospodářství ani veřejný život - Rakousko od války bohatlo, pracovalo, bohatlo, střádalo, pracovalo, bohatlo. Sousední socialistické Československo mezitím budovalo, vědecky řídilo, spravedlivě opatřovalo lidu blahobyt, až rozdíl v lidovém blahobytu Rakušanů a Čechů dosáhl nynějšího astronomického rozdílu.
Dnešní komunisti by nám všem měli ten rozdíl vysvětlit. A jejich dnešní voliči by měli sami sobě vysvětlit, proč myslí, že pachatelé nynější chudoby by tu chudobu uměli v budoucnosti odstranit. Měli na to čtyřicet pět let - a nepovedlo se.
	Komunistické panství nás přiřadilo k zaostalým zemím Evropy. Mezi ty bohatší se prý vrátíme za třicet let. Je to číslo optimistické. Bohatá Evropa nestojí a nečeká na nás. Dohánět musíme někoho, kdo je sám v běhu -a s pytlem skoro padesáti procent socialistických voličů je běh obtížný a může trvat dvakrát třicet let. Ale proč doháníme někoho, před kým jsme vždy byli?
	Komunistická devastace země připomíná husitství - ne nadarmo komunisti v husitech viděli své předchůdce a sami se jako dědici husitů cítili. Na husitství byli hrdí - nepřiznali ovšem, že znamenalo hospodářský a kulturní úpadek Koruny české na mnoho set let - nikoliv jen na třicet.
	Českých devatenáct tisíc měsíčně proti rakouským šestasedmdesáti - to je srozumitelnější a výmluvnější argument než líbivé lži o blahodárnosti komunistické správy státu. Otázka však je, jestli nejsou líbivé lži lidu bližší než vlastní peněženky. Anebo jestli nemá český lid radostnější cíl: aby i Rakousko zchudlo.

***

Nemá český lid radostnější cíl - aby i Rakousko zchudlo?

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Malér mají voliči
28.11.2006    Mladá fronta DNES    str. 10    Názory
    KAREL STEIGERWALD        
Katastrofa v zemi, kde zítra může lehce (jedním hlasem) znamenat včera

Fučík tu okřídlenou lež myslel jako metaforu stalinského času, rychle letícího k budoucnosti. Řekni slovo zítra, a než jsi to vyslovil, frnk, už je to včera. Tak kluše pokrok. Jeho oběti chápaly Fučíkovu metaforu obráceně: i zítra bude smutno jako včera.
	Na televizní obrazovce se v neděli společně objevili oba vůdci české levice a vyjádřili se nejen přísně k dnešku (že vláda nebude), nýbrž i obecně k tomu, co je to vlastně včera, dnes a zítra v našem životě. Totiž, že zítra může být snadno včera.
	Proměna komunistů: narostlo jim sebevědomí a drzost. Předseda Filip obvinil senátora Mejstříka, že byl za minulého režimu funkcionářem a kariéristou. Slizkým způsobem také naznačoval, že Mejstřík tehdy ukradl nějakou pokladnu. Pokladnu dá Mejstřík jistě k soudu a po mnoha letech okolků dostane nemastné ospravedlnění, které v té době už nebude nikoho zajímat. K tomu prvnímu se můžu vyjádřit sám - viděl jsem Mejstříka v roce 1989 hodně zblízka. Mejstřík byl přední studentský buřič na DAMU, organizoval vydávání odvážného, Filipe!, protirežimního studentského časopisu, byl v té první hrstce studentů, která vynalezla studentské stávky atd. atd. To vše v době, kdy Filip byl prachobyčejným udavačem StB, a zatímco Mejstřík podněcoval rebelie, bral od StB trapné stokorunové odměny za udání, a podle pozdějšího rozhodnutí soudu byl dokonce tak mozkově indisponován, že prý ani nepochopil, že je udavačem. Nestoudnost, s níž teď hází na tehdejšího rebela špínu, nikoho nezarazí. Brzy asi dají Filipovi za udavačství příplatek k penzi.
	Proměna Paroubkova: půl roku tento vynálezce termínu „druhý vítěz“ veřejně a nadutě říká, že má nárok na vládu, že ukáže prezidentovi, až bude pověřen, svých víc než sto hlasů v parlamentu. Přitom sto nelevicových poslanců říká veřejně: Paroubek můj hlas nemá. Paroubek tedy lže nebo někoho koupil.
Když totéž podobně pohrdlivě jako on vykládá nikoliv protipředseda Topolánek, nýbrž jen podržnázor Dalík, je to pro Paroubka, náhlého svatouška zdrceného úpadkem demokracie, důvod k ukončení politických rozhovorů.
	Dvě nicotné příhodičky - sprostota a svatouškovství. Jak souvisí s naším zítřkem? Oba levicoví předáci představují bezmála polovinu voličských hlasů. Dnes stačí dokonce jen hlas jeden (ve Sněmovně), aby se dostali k moci. Oba to vědí, odtud jejich sebevědomí. Pro Paroubka jsou Dalíkovy výklady jen záminkou - jak odsunovat řešení, volby, vládu, všechno, protože pro ČSSD jsou odsuny dobré. V nejbližší době předloží Paroubek svou verzi reforem - aby pověst kazisvěta přesunul na druhou stranu. Ale co udělá, když na pravé straně nikdo nezradí? Totéž, co udělá Topolánek, když nezradí nikdo na straně levé - nic. Třetí řešení - dohoda politických sil, možná už není. Její poslední chaboučkou možnost Paroubek právě zamítl. Zbývá už jen to, co Paroubka tak rozzuřilo - přeběhlíci. Je zbytečné tahat veřejnost za fusekli - v kapsářích už nic slušného není - krom voleb.
	Nadávat politikům včetně Paroubka nemá smysl. Situaci vytvořili voliči, nadávat mohou sobě. Bylo jich o chlup míň, než je třeba k resuscitaci socialismu, a bylo jich o chlup míň, než je potřeba k svobodné republice. Politická situace, i když se tak nejeví, je nesmírně vážná. Žádná slušná cesta k vládě nebo k volbám se nenabízí. Přesto je klid. Pod ním bobtná katastrofa.
Jednoho dne se Sněmovna unaví a tři poslanci dají moc Paroubkovi a tomu udavači neboli starým časům. Bude to jak za dob zrádce Ludvíka Svobody - pár hlasů rozhodne o zásadním zvratu. Auta budou jezdit dál, pivo poteče. Bude to v duchu Čechů.
	Existuje lepší cesta, neústavní, trestná. Až uplyne dost času a všichni už budeme na nervy, rozeženeme zvoněním klíčů či plácáním kreditkart ten dlouhý a prázdný parlament jako Angličani? Už dlouho tady škodíte, řekl by nějaký český generál a vypsal by nové volby sám. Tak se rozháněla diktatura parlamentu. My máme na krku diktaturu zablokované situace. Kdo a jak ji rozežene? Z té úvahy jde strach a smích naráz.

***

Až uplyne dost času a všichni už budeme na nervy, rozeženeme zvoněním klíčů či plácáním kreditkart ten dlouhý a prázdný parlament jako Angličani?

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Kléma a Áda, nadaní samouci
24.11.2006    Mladá fronta DNES    str. 11    Názory
    KAREL STEIGERWALD        
Poslechněte si tyto postřehy k Hitlerovi: Jeho památku je třeba uctít květinou. Choval se až do roku 1933 v souladu s ústavou. Určitě bych jej nenazval zločincem. To bych musel nazvat zločincem i řadu nynějších politiků například z USA. Hitler byl talentovaný samouk v politice. Jeho vrchol byla rekreace, mateřské dávky a výstavba dálnic. Později se dopustil některých nepřijatelných věcí, jako byl vývoj po roce 1933. Pietního aktu k jeho narození se zúčastníme. 
	Výše vypsané ideje, které tak pěkně sedí na Hitlera, nepatří Hitlerovi, nýbrž Gottwaldovi. Tak se nad ním rozplývá agent Filip, předseda komunistů. Pietního aktu se účastní i komunista Exner, komunistka Semelová atd. Ovšem zmiňovat tyto příhody může jen zuřivý antikomunista, štváč, hysterik a hulvát. Slušný člověk by se o tomto vztahu dnešních komunistů k vrcholným vrahům-komunistům nikdy nezmínil. Naopak by zdůrazňoval, že komunisti už jsou jiní, polepšení, že jsou nositeli humanistických ideálů lidstva, že se to tenkrát jen zvrtlo, že se to dá udělat znovu a lépe a že bez demokratických komunistů ve Sněmovně se nehneme nikam. Ten, komu se hnusí celý ten komunismus plný lží, pokrytectví a lidské řezničiny, bude označen za protofašistu. Plakat na hrob talentovaného samouka Hitlera by nikdo nešel, hrob samouka Gottwalda je asi oáza lidskosti. 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Politika gest a činů
21.11.2006    Mladá fronta DNES    str. 10    Názory
    KAREL STEIGERWALD        
Kongres ODS nezměnil nic. Krize potrvá, dokud se jedna z front nerozloží

Historické analogie kulhají, ale mohou pobavit. Kritika Topolánkova dnešního rozcestí (s Paroubkem, či bez Paroubka), založená na čistotě programu a ideové pevnosti politiky, připomíná podobné jevy často se v českých dějinách vyskytující, většinou v kormutlivé podobě.
	Jít v roce 1890 do vídeňského sněmu realisticky bojovat za české politické cíle, vybojovat možné, nezradit podstatné, nebo nepřátelskou Vídeň ignorovat, do sněmu nejezdit a udržet neposkvrněnost českého politického ideálu - to bylo velké a neúspěšné téma české politiky obstrukcí před sto lety. Ideál mladočeši udrželi, než se jim rozpadl, nic víc k tomu nezískali. Ale ve Vídni byli rádi, že mají od Čechů pokoj.
	Po ruské okupaci v roce 1968 také šlo o udržení ideálu, nezrazení, nekolaboraci s okupanty, o montáž lidské tváře na komunismus. Politika pražského jara zamrzla v těchto vzletných a mravně hodnotných slovech. Praxe byla jiná: ze všech Rusy okupovaných zemí byla česká pookupační politika nejponíženější, nejservilnější a nejubožejší.
	Mnichovské rozcestí: národ okázale na nohou, padají vlády, dejte nám zbraně, dali jsme si na ně. Vzápětí přijetí diktátu a šest let lokajské země - jako by předmnichovské odhodlání neexistovalo.
	Shrnuto: kombinace velkého mravního vzmachu a následného úpadku za současné neexistence realistické, věcné, praktické politiky. Dalo by se to charakterizovat: lokaj furiant. Nejprve se zapřísahá, neustoupí ani o píď, nedovolí zradu, křivárnu, a vzápětí padne do nejhlubšího bláta, jaké je po ruce. Kádár byl, pravda, vrah Maďarů, ale také těm Maďarům vypolitikařil na Rusech vzhledem k poměrům slušnou porci svobody. Nám vždy zůstali jen ti vrazi. Je to přirozené: kdo vidí politiku jako konflikt mravnosti a zrady, ten je buď mrtvý, nebo zradí a mravy své doby zničí. Kdo vidí politiku jako vyjednávání, taktiku, strategii, nebývá vždy tzv. mravný, ale přináší lidem užitek a s ním i kupodivu mravnost.
	Topolánkovo rozcestí je blízké předešlým analogiím. Paroubka si může v nadsázce představit jako nepřátelskou Vídeň, či aktuálněji jako Moskvu rudých maršálů. Rád je nemá, ale existují, mají moc, němčinu, armádu, v případě Paroubka sto hlasů. ODS je může ignorovat, zůstat čistá, jim to bude jedno, spatlají si všechno bez ní. Nebo s nimi bude jednat a přinese výsledek.
	Mravnost politiky je v tom výsledku, nikoliv v gestech a slovech. Topolánek pochopitelně musí s Paroubkem jednat, musí dokonce jednat i s komunisty - v ignorování těchto reálně existujících mocipánů mravnost nevězí - vězí v tom, co s nimi Topolánek vyjedná, na co přistoupí, na co ne, co za to dostane. Pozor však na staré pravidlo: čím víc teď křiku o mravnosti a čistotě, tím větší svinstvo na konci.
	Kongres ODS nezměnil nic - lítají jen jakási slova, fakta jsou stále stejná. Paroubek připustí vládu, až ODS udolá a oddělí od malých spojenců, ODS získá vládu, až ke své pravozelené koalici přičte rozklad Paroubkovy fronty. Aby se toto stalo, bude se dál jednat, budou padat slova - vše bez reálného významu, zato s významem psychogickým: kdo z lidí pod tlakem selže, zradí, kdo ztratí naději, jasný pohled, politickou invenci.
	Včerejší Paroubkův návrh: uděláme vládu a za rok přezkoumáme, jsou-li předčasné volby zapotřebí, si přeložte: přezkoumáme, je-li už ODS dost na huntě, nebo zda potřebuje ještě rok devastování. A jak vypadá ta realistická politika bez obstrukcí? Třeba takto: za rok vládnutí s Paroubkem dokáže ODS být na tom lépe než dnes. To by byl, panečku, realismus v politice!

***

Pozor na staré pravidlo: čím víc teď křiku o mravnosti a čistotě, tím větší svinstvo na konci. Mravnost politiky je ve výsledku, nikoliv v gestech a slovech.

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Skylla, Charybda, lid a národ český
20.11.2006    Mladá fronta DNES    str. 10    Názory
    KAREL STEIGERWALD        
Skylla má šest psích hlav a znamená předčasné volby někdy v roce 2009, roztrhání volebního programu ODS na cucky, utrmácení předáků spoluprací nespoluprací s ČSSD. Politika se v očích voličů mění na čirý kšeft. Charybda třikrát denně chrlí vodu - je to Paroubkova vláda s podporou komunistů, zatímco ODS dodržuje svůj program v opozici a jen snílkové se opájejí vzdáleným vítězstvím reforem. Po Topolánkovi se chce, aby byl Odysseem této zapeklité politické situace mezi dvěma příšerami. 
	Takto se rozhodoval kongres ODS. Někdo nechtěl pakt s ČSSD - raději by po třetím kole šel do opozice. Jiný nechce dát moc Paroubkovi s komunisty. Kdo chtěl odsuzovat stranické obchodníky s mocí, musel během kongresu ztichnout - viděli jsme v chodu dva reálné, existující názory, každý s plusy a minusy. Proti častému mínění si myslím, že sledujeme vzestup politické kultury. Kongres řešil zdrcující konflikt, kterému psychologové říkají konflikt averze - averze, Skylla a Charybda. A našel řešení skoro jako Odysseus - plout dál kolem obou potvor. Jde jen o to, kolik Řeků to sežere a kolik se jich utopí. Odysseus jich obětoval jen šest. 
	Proč však obě potvory vůbec existují? Protože ODS věří na Paroubkovy přeběhlíky. Někteří je jmenují nahlas. Myslí, že zrádci budou tři lidovci - což je nepochybně interpolace předešlých lidoveckých podrazů - a mohli by zajistit ve třetím kole vládu Paroubka s komunisty. 
Proto musíme udělat vládu s Paroubkem my: tak vznikly obě příšery. Psohlavá zničující čtyř(či troj-, dvou-...) koalice vykoupená předčasnými volbami kdovíkdy, nebo opozice ve víru komunistické spoluvlády. To je dost hrozné i pro antického hrdinu, natož pro občanského politika. Kolik přeběhlíků Paroubek má? Proč by podporoval vládu s Topolánkem, riskoval předčasné volby a odchod do zálohy, kdyby měl byť jeden hlas navíc. Se sto třemi hlasy může zarazit každou vládu i předčasné volby bez ohledu na taktiku ODS. 
Může si schválit svou vládu, jakou bude sám chtít. Pokud ale chce vyjednávat, přeběhlíky nemá a obě antické příšery neexistují. V krizi česká politika je. 
Možná nás čeká po sedmnácti letech druhé kolo demokratického převratu. Věčné a přísné kritiky ODS musí znepokojovat otázka, jaká politická síla by dnes táhla reformy vpřed nebýt ODS a prezidenta. Mít ale k obraně a rozvoji svobody a demokracie v zemi jedinou politickou sílu je riskantní. A to je strašidlo třetí, neantické, zato mnohem divočejší. Jmenuje se my, lid a národ český. Ne před politiky, ale před tím lidem nás, Bože, chraň. 

***

Proč ODS volí mezi dvěma zly? Protože věří na přeběhlíky. 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Vláda národního nic
14.11.2006    Mladá fronta DNES    str. 10    Názory
    KAREL STEIGERWALD        
K čemu vlastně politici dostali mandát? Sestavit vládu za každou cenu? 

Zkuste přečíst větu: Od myšlenky předčasných voleb nelze ustoupit tak docela, protože po prvním kole je nutno hledat stabilnější řešení, jelikož předčasné volby, od kterých neustupujeme, nejsou řešením současné situace. Kdo tuto větu ve zdraví přežil, může číst dál: vláda bude dvoučlenná, protože ostatní demokratické strany, které ve vládě také nebudou, nelze vynechat. 
	Kdo přežil i tuto větu, pochopil půvab současné politiky. V různých kombinacích se ustavičně říkají věty, které se navzájem vyvracejí, a věty, které neplatí už v okamžiku vyřčení. Ale možná, že včerejší události cestu k vládě otvírají. Mohou však zítra znamenat pravý opak svého dnešního významu. Bude vláda ODS s ČSSD? Nebo též s KDU-ČSL a zelenými? Bude mít dočasný charakter? S dočasností bychom si u nás neměli zahrávat -může znamenat celý lidský věk. Platí ještě nedělní prezidentova věta: čím hlubší a rozsáhlejší program vlády, tím hlubší shoda politických sil a delší funkční období. A naopak, čím menší shoda, tím kratší období. Na čem se ODS a ČSSD shodnou, že jim to může vydat i tři roky? Zatím se shodují na jediném: modrá totalita zbídačí lid, socialisti posadí na trůn komunisty. Na společný tříletý vládní program je to málo. 
	Paroubek ví, že brzké volby by znamenaly pro ČSSD katastrofu. 
A to je jádro problému. Topolánek mu včera nabídl čas na vzpamatování - volby za tři roky. Zeleným o chvíli později však nabídl volby předčasné - snad někde mezi rokem a třemi. Co za to slíbil Paroubek, není známo. Navrhuje okruhy možné shody: zdravotnictví, předsednictví v EU, zefektivnění státní správy, reforma policie. Dosud jsou to okruhy maximální neshody. Jak se to má změnit, není jasné. 
	Včera zavládl jakýsi optimismus, který si každý vysvětluje po svém, protože nikdo nic bližšího neví. Ze stejných příčin mohl zavládnout i jakýsi pesimismus. Programová shoda není ve skutečnosti nic jiného než fráze. Jak by vypadala vláda na takové frázi postavená, ví už každý. Ať už si vláda napíše do štítu jakoukoliv shodu, ve Sněmovně je sto a sto hlasů. Ty budou vládnout neboli nevládnout. 
	Udělat vládu ze čtyř parlamentních stran bez komunistů má smysl, pokud to bude vláda s omezeným termínem. Zničujících sto a sto hlasů změní jen volby. ČSSD je odmítá, dokud nepomine hluboký propad její politiky. Topolánkova nynější operace má patrně cíl přesvědčit ČSSD, že k nějakému (jakému?) termínu si volby už dovolit může. Za dva za tři roky? 
	To je Paroubkův úspěch - za dva za tři roky mohou být volby nevýhodné naopak pro ODS. Ale co má Topolánek dělat, když chce, aby byla vláda? Svým voličům bude obtížně vysvětlovat, proč dal výhodu Paroubkovi, když ta „státnická“ otázka vlády leží před Paroubkem stejně naléhavě jako před ním. Tříletá vláda také už není předčasná. 
Rozdíl mezi třemi a čtyřmi lety je v této chvíli zanedbatelný. A když na tu dobu odstaví Topolánek malé strany od vlády, bude v příštích volbách stát před jinou politickou scenerií. Zelení ani lidovci nemají k ČSSD příliš daleko. 
	Vláda se má nazývat, jak je v republice nevkusným zvykem, „vláda národního dialogu“. Zkušený občan hned ví, že dialog není. Nabubřelý název má zastřít vážnější otázku: K čemu vlastně politici dostali mandát? Sestavit vládu z protikladů - ať třísky lítají? Ne, dostali dva mandáty, silou si dost podobné. Vládu z nich poctivě sestavit nelze, i když nějaká vláda vzniknout může. Nebude však odpovídat ani jednomu z těch dvou mandátů -v zemi nebudou poražení, kteří se mají do příštích voleb vzpamatovat, a vítězové, kteří si to do příštích voleb mohou pokazit. Bude jen občanstvo, kterému politika přijde nechutná a jeho role v ní bezvýznamná. 
A politici tkvící v bažině. 
	Mohli bychom mít i vládu národní slepoty, splasklých břich, vládu... 
dodejte si sami. Zažili jsme vládu národního usmíření, národní fronty, vládu lidu, vládu sebevrahů. Ta slova neznamenala nic. 
A k tomu nic česká politika silně tíhne. Vláda národního nic - to zní. Nic je pořád lepší než nové volby. Tak vypadá naše demokracie. 

Paroubek ví, že brzké volby by znamenaly pro ČSSD katastrofu. A to je jádro problému. Topolánek mu nabídl čas na vzpamatování - volby za tři roky. Proč? 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Rozumné, ale absurdní
11.11.2006    Mladá fronta DNES    str. 10    Názory
    KAREL STEIGERWALD        
Politici hájí přirozené zájmy svých stran. Vytvářejí tak neřešitelné propletence 

Události kolem nesestavování vlády vůbec nejsou nepřehledné a nepochopitelné. Politologický lid příštích generací si je jistě vychutná: všechno je racionální, každý sleduje svůj rozumný záměr, a přitom je to vše absurdní. Sledujme: 
	Paroubek chce dvojvládí nebo menšinovou vládu ODS pokud možno co nejdéle. Obé je pro něj výhodné. Získá dva efekty: oddělí od sebe ODS a menší strany, naruší dosavadní izolaci ČSSD a zároveň bude co nejdéle trýznit vládní ODS a snižovat její oblibu u voličů. Menšinová vláda ODS by byla ještě lepší. ČSSD by měla čisté opoziční ruce a vládu by zařízla v té nejvýhodnější chvíli. 
	ODS by na obě Paroubkovy varianty zrcadlově doplatila. Dvojvládí s ČSSD by voliči považovali za zradu a nezvládnutou mocichtivost, nebo alespoň za chybu z časů opoziční smlouvy. A vládnutí z milosrdenství ČSSD by voličskou přízeň dál okusovalo. 
Pro ODS, za jejích nynějších preferencí, jsou naopak nejvýhodnější volby co nejdříve, pomocí nějaké (skoro jakékoliv) přechodné vlády, která by toho za půl roku ani nemusela mnoho udělat. Hlavně by nesměla nic pokazit, aby poměry zůstaly, jaké jsou dnes. Výhodné pro ODS je udržet obě malé strany ve své blízkosti - samozřejmě za cenu dohod a přijatelných kompromisů. S nikým jiným než s nimi by po případném volebním vítězství vládu sestavovat nemohla. Srpnové námluvy Topolánka s Paroubkem jsou nepochopitelné. 
	KDU-ČSL je na tom komplikovaně: volby by se mohly stát lidovcům osudné. Výstřelky z poslední doby a experimenty s nádechem zrad, zejména pobyt ve vládě, kde běžel hlasovací kombajn ČSSD a KSČM a Kalouskova prokomunistická zrada, voliče lidovců zasáhly. Hrozbu volební katastrofy mohou snížit jedině tak, že se přilepí k některé velké straně a na jejím šosu se protáhnou do Sněmovny jako nezbytná součást nějaké příští koalice. Zatímní politika, že se mohou přilepit napravo či nalevo, je sebevražedná, byť ji Kasal maskuje výklady o změkčujícím či nárazníkovém pásmu mezi velkými politickými balvany. Na mlžení voliči asi zvědaví už nejsou, zvykli si vědět, kdo je kdo a co vlastně chce. To může lidovce pohřbít, protože krom obojetnosti toho v současnosti na politickém trhu moc nenabízejí. Úpadek KDU-ČSL je škodlivý, kdo má politický nos, na trhu by jí potřebné místo jistě vynašel. Pokud takový nos brzy nepřijde, čeká lidovce osud předchůdců (ODA, US, DEU), kteří se také ustavičně utápěli ve scholastických středovizích, jejichž nepraktičnost a nesrozumitelnost voliče zajímala čím dál méně. KDU-ČSD v nynější bezradnosti nezbývá než kalkulovat - volby nevolby - kdo nás podrží. Při nynějším rozložení sil by tím vozíkem do Sněmovny mohla být ODS: lidovce potřebuje a je nyní úspěšná. Ale může to být i poparoubkovská ČSSD. Existence lidovců je skutečně nejsložitější. Kdo nemá směr, bojí se každého větru - lidovci by nejraději čekali a čekali. 
	Zeleným volby bezpochyby přinesou zlepšení. Chovají se čitelně, racionálně a patrně zaujmou postavení té „menší středopravolevé“ strany, na jakou jsme zvyklí. I když se s ODS nemusí v ničem spojovat, jedno mají společné obě strany: vpřed k volbám. 
	Ani KSČM nemusí váhat: úpadek ČSSD vždy znamenal její vzrůst, a naopak. Obě strany žijí z přebíhání jedné party. Paroubkova politika, která vede ke snižování obliby ČSSD, jí vyhovuje. Brzké volby by mohly znamenat Paroubkův konec a zisk KSČM. Týž zisk však přinese i prodlužování politické nehybnosti ČSSD. Pro KSČM je každá příští událost výhodná, ale výhoda, která je nyní hmatatelná, je lepší než výhoda kdesi na střeše. 
	Když sečtete tyto zájmy, zjistíte, že jde o úlohu obtížně řešitelnou. 
Politici za ni nemohou, nikdo nechce poškodit vlastní stranu. Nejhorší je to pro ČSSD - volby ji poškodí, má z nich oprávněný strach, ale sestavit protivolební koalici nedokáže. Není to důsledek osudu, nýbrž její politiky. Ostatní strany jsou na tom lépe jen o chlup. Čeká je absurdní čtyřspolčení. Získat KSČM pro volby. 

Nejhorší je to pro ČSSD - volby ji poškodí, má z nich oprávněný strach, ale sestavit protivolební koalici nedokáže. Není to důsledek osudu, nýbrž její politiky. 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Krásnou budoucnost země hledejte v kouzelné kouli
9.11.2006    Mladá fronta DNES    str. 10    Názory
    KAREL STEIGERWALD        
Do politiky už nikdo nevidí, krom věštců. Hle, co jsem já spatřil v křišťálové kouli: Topolánkova vláda do předčasných voleb dostala důvěru. Bylo to proto, že splnila přání ČSSD - nebyla to vláda velké koalice, nýbrž jen její obdoba. Splnila i přání zelených. Skládala se z odborníků. Vyhověla lidovcům - byla vzdálena všemu komunistickému. Je to úspěch naší vyjednávací politiky, řekl Kasal. Paroubek byl skromnější: Dali jsme přednost sportovnímu duchu politiky před oprávněným zájmem být druzí. Modrou totalitu s chutí ve volbách porazíme. I komunisti byli smířliví: Nejde o volby předčasné, nýbrž dočasné. Topolánek odvolal svůj výrok, že Paroubek nemá zdraví dvacetiletého hocha, nýbrž hrocha. V předčasných volbách pak zvítězila vítězná strana, sestavila většinovou vládu a pustila se do vládnutí, což se v zemi už dlouho nedělo. Kdo chce, tomu křišťálovou kouli rád půjčím. 

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Paroubek zemi rozdělil...
7.11.2006    Mladá fronta DNES    str. 10    Názory
    KAREL STEIGERWALD        
Šéf ČSSD vládnout nemůže. Dohodu o vládě nemá. Má jen KSČM a lumpa 

Prezident republiky se rozhodl pověřit ve druhém kole sestavováním vlády opět předsedu ODS Topolánka. Patrně to vyvolá kritiku. Topolánek už tu jednou byl a většinu nedostal. Ale co má prezident dělat? Dohoda o jakékoliv variantě vlády mezi parlamentními demokratickými stranami neexistuje a prezident se o ni opírat nemůže. Zbývá mu jediné kritérium - jmenovat znovu šéfa ve volbách nejúspěšnější strany. Jak si s takovým jmenováním poradí politické strany, je jejich věc. Po půlročním krachování dohod jim prezident lepší variantu nabídnout nejen nemůže, ale ani nesmí - mohl by se snadno ocitnout za hranicí demokratických zvyklostí. 
	Ještě větší problém mají demokratické parlamentní strany: co nedokázaly dodnes, musí dokázat vzápětí - umožnit vznik nějaké vlády, protože před třetím pokusem musí abdikovat i předseda Sněmovny a budeme ve stavu prvního dne po červnových volbách. Nastolení nového předsedy Sněmovny je totéž jako vytvoření vlády. Paroubek ví, jakou bude mít podporu: komunisti, socialisti a přeběhlík. Jeho dilema zní: chtějí všichni socialisti takový parlament, takovou vládu? 
	Za hranicí demokratických zvyklostí už je Paroubkovo vedení delší dobu. Nabízí sebe, Paroubka, dvacet šest komunistů a lháře nebo korupčníka z druhé strany - pokud vůbec takový lhář či spiklenec existuje. Že existuje, naznačuje jen Paroubek. Nechápe, že sestavování jeho vlády s dvaceti šesti hlasy komunistů je vyloučené - proto byl v této zemi listopad 1989, aby komunisti už neměli na vládu vliv. A něco v této chvíli tak nechutného jako jeden přeběhlík? Vznik takové vlády by mohl být důvodem k občanské neposlušnosti, nepokojům a masovým protestům. Možná by lidi takovou vládu, jak říkával šílený Sládek, opravdu zahnali do Vltavy. 
Zemi by to tragicky rozdělilo - každý, kdo demokraticky cítí, dobře ví, že komunisti nemají mít na výkonnou moc žádný vliv, natož podíl na ní - sestavovat k tomu „demokratické“ argumenty je po jejich čtyřicetileté vládě zbytečné. Paroubek se s nimi zapletl, protože věřil, že s jejich podporou získá vládu, a protože mu na komunistech není nic divného. 
	Demokracie poskytuje hodně parlamentní svobody - i komunistům. Jejich pobyt ve Sněmovně ale neznamená, že mají mít moc vytvářet vládu. Nebýt jednoho mocibažného politika, taková pozice by nepřipadala v úvahu. 26 komunistických mandátů znamená, že demokratická státní moc se odehrává mimo ně, nikoliv s nimi. Politické koketerie demokratických stran se stranami v parlamentu sice přítomnými, ale nedemokratickými se nikdy nevyplácejí. Většina evropských totalit se vždy vyšvihla nahoru nikoliv vítězstvím ve volbách, nýbrž právě obratným lavírováním v džungli rozporů mezi demokraty. 
	I naši demokrati by to měli jasně vědět. ČSSD je dnes v izolaci, do níž vstoupila sama, či tam byla Paroubkem zatažena. Řešit tuto izolaci spolky s komunisty je velmi nebezpečné - zlehčovat toto nebezpečí mohou jen lidé, kteří nebezpečí komunistů zlehčovali vždy. ČSSD by si svou izolaci měla vyřešit v opozici. Nakonec jí stejně nic jiného nezůstane. Záleží jen na tom, jak devastovaná do té opozice odejde. Prezidenta čekají mocné kritické útoky - včetně toho, že preferuje ODS. Kritizovat jej budou zejména ti, kdo půl roku bojují za nedohodu o vládě, případně o nových volbách. 
Umí si ale jakýkoliv občan nezaslepený politikou představit, že prezident Klaus řekne: Pane Paroubku, pověřuji vás sestavením vlády s hlasy komunistů a jedním uprchlíkem? Komu by to nepřipomínalo Gottwaldovu únorovou rekonstrukci koaliční vlády ve vládu komunistů a jejich agentů - formálně podle ústavy a se souhlasem prezidenta Beneše, ten je slepý. Buďme rádi, že máme dnes prezidenta, který slepý není. 

***

Vznik vlády s komunisty a jedním korupčníkem by mohl být důvodem neposlušnosti občanů a masových protestů. Paroubek by vládl, ale zemi by to rozdělilo. 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Caligula volí koně a zkoumá svobodné občany
2.11.2006    Mladá fronta DNES    str. 10    Názory
    KAREL STEIGERWALD        
Caligula se mihl nocí v záři bledé luny a zas zmizel. Zahlédli ho na chvíli. Nikdo z Římanů nevěděl, kam a proč Caligula běží. Věděli jediné: je to císař, běh má tedy svatý smysl a cílem je dostat do postele Lunu z nebes.
Tomuto vědění se nikdo v Římě nedivil. Caligula byl prostě pryč, kdesi běhal, pak se vrátil a vraždil. Příčinou byla jeho císařská touha po Luně. Caligula byl blázen, ale nikdo to neřekl. Římané viděli za jeho šílenstvím muka existence.
	Komu ta historka připomíná poslance Pohanku, neplete se. Poslanec se našim zrakům zjevuje a ztrácí ze stejně nejapných, skoro se chce říci císařských příčin.
A my se stejně jako lid římský nedivíme. Neříkáme: to běží blázen. Říkáme: Pohanka je poslanec.
	Ale Caligula je nápadnější z vážnějších důvodů, než byl jeho hon na Lunu. Jmenoval senátorem koně - a to je velké poučení v době dnešní vládní krize.
Římská politika tehdy také zřetelně drhla. Byla vládní krize, schodek rozpočtu, problémy s penzemi, římské zdravotní pojištění se hroutilo. Caligula znal lék. Žvatlající Senát okřikl a ponížil účinnou metodou: na úroveň senátorů povýšil koně a všichni se s tím smířili. Někteří občané římští v tom viděli velkou učenost: kůň v mnohém ohledu fungoval lépe než senátoři. Řičel sice jako oni, ale nepotrpěl si na dlouhé řeči.
	Lid římský koně přijal: viděl v něm skrytou moudrost císaře blázna. Bylo to řešení, které se příliš nevymykalo jiným nápadům.
Rozhodně nadělalo méně škody. Kůň je kůň, běhá, kope, víc od něj na rozdíl od senátorů nehrozí. Vypadá to, že snad chci, aby i naše zastupitelské budovy zaplnila zvířata? Ne. Caligulovo poučení dnešku nevězí v Senátě, nýbrž v lidu: ten uvěřil i koni.
Všechno ukazuje, že pravým úmyslem šílence na trůně byl test, co akceptuje lid, čemu uvěří, před čím skloní hlavu. Neklidný Caligula se chtěl svobodnému lidu římskému touto šílenou karikaturou vysmát. Nastavil Římu zrcadlo - jako by byl předchůdcem Gogola. A to je politická idea, která čpí dneškem. Kolik Caligulů nám, občanům svobodné země, toto zrcadlo nastavuje - čemu my, svobodný lid český, jsme ochotni věřit a jak často pověsíme rozum na hřebík. Osud Pohanky například se den za dnem proměňuje v sen magorů - jednou je to gauner a zrádce, podruhé štvanici na něj vede ODS s policií, potřetí jej žene ČSSD, počtvrté byl spiknut se zloději, popáté se objal s Paroubkem, protože vše předtím bylo nedorozumění.
	Caligula zkoumá svůj lid. Albert Camus v souvislosti s miláčkem davů Caligulou a koněm napsal, že nejstrašnější zločin je zanést do duše mladého člověka zoufalství. Ano, je to tak.

***

Římský lid uvěřil koni. Nechá se český lid vodit za nos Pohankou?

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Vláda bude. Volby taky
1.11.2006    Mladá fronta DNES    str. 10    Názory
    KAREL STEIGERWALD        
Paroubka opustili už i komunisti. Mají asi víc realistického úsudku než on

Vláda tedy bude. Asi. Možná. Rozhodně jsme dnes k ní nejblíž za poslední čtyři měsíce. Přesněji řečeno, bude to spíš nevláda než vláda. S největší pravděpodobností tzv. nepolitická - i když bude výsledkem politické dohody o volbách.
	Rozhodující roli v této jistě důležité události sehrávají komunisti. Je to poprvé v dějinách České republiky, kdy politicky zasahují. Ne snad do vládnutí, jak mylně někteří pozorovatelé tvrdí, nýbrž do jedné události. Podpoří návrh zelených, novelu ústavy, která umožní rozpuštění Sněmovny a vypsání nových voleb. Plyne z toho, že poté podpoří i to rozpuštění.
	Stejné návrhy podporují i ostatní strany krom ČSSD. Pokud nepřijde náhlé a nepochopitelné zemětřesení, vládní krize bude vyřešena. Zbývá jen konkrétní dohoda o mezivládě či nevládě, o jejích členech a programu - bude to provizorium do předčasných voleb. Je jasné, že nevláda musí mít vlastně jediný rozhodující parametr: všichni účastníci dohody musí mít pocit, že na takové vládě nevládě neztrácejí a že na ní nikdo jiný nevydělá.
	Paroubkovy socialisty toto řešení vrhá na slepou kolej, může se odehrát bez nich. Komunisty naopak postrkuje do popředí. Poslední téma, jímž může ČSSD v této izolaci zaujmout, je pokřik o spojování občanských stran, zejména ODS, s komunisty a o vytváření společné vlády. Paroubek by toto téma měl používat opatrně - především je to jeho politická linie, která znemožnila jakékoliv řešení bez komunistů, a pak je to on sám, kdo s nimi chtěl nějak vládnout. Dohoda s komunisty není o vládě, nýbrž o volbách.
Zavinila ji neústupnost ČSSD a chuť dělat vládu s komunisty. Nebýt Paroubkovy neochoty k dohodám, mohli jsme dávno mít koaliční vládu, Paroubka jako vůdce opozice v čele Sněmovny a komunisty na okraji, kam patří. To by také odpovídalo výsledkům voleb. Výkřiky o vstupu komunistů do vládní politiky díky pravici nejsou na místě - jen připomenou zatvrdlou nepružnost ČSSD. Sledovat cestu k tomuto pádu půl roku bylo fascinující. Stejně fascinující byl Paroubkův omyl, že strana, která nevyhrála volby, může dát dohromady vládu s komunisty. Komunisti jsou stokrát realističtější, řečeno jejich slovníkem, neodtržení od mas. Masy, rozuměj veřejnost, dnes předčasné volby podporují a bránit tomu je pro politiky nevýhodné - našli by to na účtu. Naši politici si už zvykli, že se nic z jejich činů neztratí, vše se vynoří.
KSČM vycítila Paroubkovy nereálné sliby, návrhy i kletby a přihlásila se k účasti na řešení, které jí neuškodí, nýbrž prospěje.
	Tato strana, která umí podle situace citlivě ukazovat velké množství tváří, vybrala si nyní tvář uvážlivé, ke státu ohleduplné politiky. I děti už vědí, že vládní krizi lze řešit jen volbami, nebo válkou. To druhé je směšné, to první důležité. KSČM asi pomohl i volební neúspěch - voliči je nepřijali jako divoké radikály, tak se nabízejí jako uvážliví správci, kteří chtějí přispět ke vzniku vlády. Víc než Paroubek chápou, že jejich účast ve vládě možná není. Paroubkova tvrdošíjnost je může poškozovat. Pro KSČM je rozhodující nikoliv podíl na vládě (utopie), nýbrž udržení strany v parlamentu (realita). Bez pobytu ve Sněmovně, bez příplatků, diet, peněz za volby, bez lesku velké politiky, jejíž svit na KSČM také dopadá, byli by komunisti bezvýznamnou sektou. Jejich nabídka pomoci řešit vládní krizi racionálně je důležitý krok. Setrvávat s Paroubkem na slepé koleji by mohlo přinést pohromu, kterou naznačují už výsledky voleb. Levicová stovka komunistům k ničemu není, oni potřebují vlastní pěkné číslo. Třeba pět poslanců navíc. Ne o pět méně.
	Všechno se to může do zítra zas rozpadnout - objeví se nějaký Babice, Kubice, Slepice, šibal, zrádce, Ploc či Kalousek na obrtlíku - uvidíme. Vichr paroubkismu v české politice bohužel převládá.

***

Všechno se to může do zítra zas rozpadnout - objeví se nějaký Babice, Kubice, Slepice, šibal, zrádce, Ploc či Kalousek na obrtlíku - a uvidíme

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

ODS asi dá vítěze voleb inženýra Paroubka pozlatit
30.10.2006    Mladá fronta DNES    str. 10    Názory
    KAREL STEIGERWALD        
Volby přinesly politologům novou lahůdku: vyhráli je všichni účastníci. Od červnových voleb do Sněmovny, kdy byli první jen dva vítězové, je to, řečeno politologicky, určitý posun, vítězů je hned pět. Kromě ODS, která volby vyhrála, vyhrála také ČSSD, která prohrála. Vyhrála o pět set procent. V souhrnu vyhrála proto, že měla víc procent než dřív. Už to je velký úspěch. Byl by ještě větší, kdyby se nepočítaly hlasy těch voličů, kteří byli oklamáni jinými stranami.
	Vyhráli i lidovci, kteří utrpěli porážku dost tvrdou. Zbavili se všelijakých usazenin z časů Čtyřkoalice, a přesto se do Senátu i jinam nakonec dostali. Po roční spoluvládě s Paroubkem, po přemetech mezi ODS a komunisty s tím lidovci už ani nepočítali. Počítali s nulou a dostali mnohem víc. Vítězství jasně ukázalo, že se mohou v budoucnosti odvážně pustit do dalších kotrmelců. Jejich voliči kotrmelce obdivují. Vítězství zelených je problematické: dostali hodně hlasů zejména tam, kde je dostali a politologové to předvídali. Ale dostali také zejména někde hlasů mnohem míň, než čekali a než vypočetli politologové, což by naznačovalo prohru. Jde o typický zelený dualismus pravé a levé strany.
	Zato vítězství komunistů je zřetelné, třebaže je mrzí, že neposílili. Že nic nezískali, není podle Filipa žádná prohra. Scházely se různé nepříznivé faktory v obvodech, takže se nelze ničemu divit, říká Dolejš. Důležité vítězství je, že v Senátu zbyli dva komunisté. Už mohlo být po nich, kdyby kandidovali.
	Hlavním vítězem voleb je jako obvykle inženýr Paroubek. Přivedl k dalšímu vítězství nejen svou stranu, ale také ODS. Taková nezištná pomoc nepřátelské straně se vidí málokdy. ODS by měla Paroubka jmenovat čestným lídrem. Dokud je v čele ČSSD, nemusí se ODS o výsledky voleb obávat.

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Šibalové? Kdepak, gauneři
27.10.2006    Mladá fronta DNES    str. 13    Názory
    KAREL STEIGERWALD        
Pohanka v úkrytu: 

Napsal čtenář: „Starosta Péťa řekl o Pohankovi, že je hráč. Pohanku vyzvali k odchodu z ČSSD. Ale on raději hned zmizel. Náměstkyně Jourová řekla skoro totéž o Paroubkovi. Toho nikdo k odchodu nevyzval a on nezmizel. O Jourové říká Paroubek, že lže. O Péťovi to neříká. Vysvětlete lidem, jak to tedy je, ale nepište, kdo jsem já.“ 
	Paroubek by řekl, že nic nevěděl a každého šibala, když se dozví, vyhodí. Jenže ti šibalové jsou v převážné většině z jeho politické strany. On jim velel, vedl je, vědět měl. Nevědět je v jeho případě ta největší politická chyba. 
	Jak chce řídit stát, když nerozezná šibaly ve vlastní straně a ve svém nejbližším okolí? Když si je bere za pomocníky a rádce? Každý průměrně orientovaný občan musí žasnout, když na něj nejbližší Paroubkův a Grossův spolupracovník vyplazuje v televizi jazyk jako blázen a kulí oči, ruce v poutech. Jak to, že muž v čele vlády včas neviděl, co napadne každého - kdo Doležel je. Šibal je slabé slovo. Je dokonce zavádějící. 
Šibal čpí veselím, rošťáctvím, je to jakýsi sympatický podvodníček, kašpárek, lidový hrdina. Zdrcující galerka v sociální demokracii - to přeci nejsou šibalové s černým svědomím, to jsou gauneři, gangsteři, lupiči a začínající vrahouni. Zavedli českou politiku až k samému prahu chlíva. A Paroubek to nevěděl? Totéž dnešní vedení ČSSD. Nejtrapnější je poslední Paroubkovo a Rathovo vysvětlení: Pohankovu kauzu zavinila policie. Oba tím říkají: takovou ČSSD za osm let vychovala policii, že před ní její vlastní poslanci prchají neznámo kam. 
	Rány, které na ČSSD dopadají, se budou dlouho hojit. Čtenář je ze soudních kruhů a přeje si nezveřejňovat své jméno. Už to je smutné. Člověk ze soudních kruhů by se neměl obávat a skrývat, nýbrž rozhoupat všechny zvony nad námi. 
	Vrcholí období osmiletého rozmachu banditismu. Nedej bůh, aby nám Pohanka jednou posměšně zatelefonoval ze své vily na Ostrově svatého Piráta. Což je ale ještě ta lepší varianta. Lepší než sudy v přehradě. 

Jak chce řídit stát, když nerozezná gaunery ve svém nejbližším okolí? 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Poprask s Pohankou
26.10.2006    Mladá fronta DNES    str. 10    Názory
    KAREL STEIGERWALD        
Je trapné stavět vládu na jednom podezřelém poslanci. Na dvou či třech také 

Poslanec Pohanka vystoupil z klubu poslanců ČSSD a snad i ze strany. Udělal to, protože na něj prý tlačila ČSSD, aby to udělal, nebo že jej tísnila tajná policie, nebo že snad byl spiknutý s bandou Péťa a Doležel. 
	Z hlediska sestavování příští vlády se tím nic nemění. Nezměnilo by se nic, i kdyby vyšli najevo dva či tři další pochybní poslanci ČSSD, jak se dnes po městě šušká. Pohankův útěk i vyšetřování jsou věc jeho a jeho strany - stavět na něm vládní seskupení by bylo nesmyslné, nemravné a také nerozumné. Ostatně jak ODS, tak prezident takové vládní těleso podporované nějakým podezřelým přeběhlíkem jasně odmítají a zdá se, že to odmítají už i komunisti. 
	Vládu sto plus nějací běženci chce jen Paroubek. Pohanka je jeho straník, ať něco provedl nebo neprovedl, ať budou další uprchlíci nebo ne - vláda by měla být založena na dohodě stran, nikoliv na běžcích. 
Po těch toužil Paroubek. Jistě nečekal, že ti běžci poběží od něj pryč a ne k němu. Sto jedna dnes nemá. 
Možná nemá ani sto, nýbrž jen 74, protože komunisti naznačují, že mají jeho lídrovství už dost. Možná ale nemá ani 74, nýbrž jen 73. Běžec Pohanka se nevyjádřil, kam až jeho útěk povede, a také se nevyjádřil, proč běží. 
	Vláda, která nás povede k předčasným volbám, by měla být všeobecně nekonfliktní, měla by všechny strany (krom pochopitelně komunistů) uklidnit tak, že žádné nedá výhodu, žádné nevýhodu. Měla by mít v kapse dohodu většiny stran, jak málo toho udělá a co zejména neudělá. Do takových dohod se však žádní přeběhlíci nevejdou. 
Osud Pohanky se tedy s osudem vlády míjí. Nemíjí se ale s osudem jeho strany. Dokáže někdo v dohledné době do případu Pohanka posvítit tak, aby bylo jasno? 
	Expremiér vyžaduje parlamentní vyšetřovací komisi k případu Kubice a k jeho tématu, že policie slouží politice. Je to požadavek správný a naléhavý. Není ale jasné, proč Paroubek klade důraz na to, kdo Kubiceho zprávu vytáhl na veřejnost, když by jej mělo především pálit, co Kubiceho zpráva říká. Jsou to pravdy, nebo lži? Pokud je Kubiceho zpráva v sekci těch všech vážných politickokriminálních obvinění pravdivá, byl nejvyšší čas ji na veřejnost vytáhnout - zejména před volbami mají voliči plný nárok vědět, s kým mají u uren tu čest. V takovém případě by měl Paroubek svolávat vyšetřovací komisi na celou ČSSD včetně sebe. Pokud je ale Kubiceho zpráva zmanipulovaná nepravda, jde o zločin dvojnásobný - o lež a zneužívání policie k ovlivňování voleb - a Paroubkovy stížnosti jsou na místě. Pachatel měl by dostat nejméně sto trestů smrti - minimálně politické. Ve světle těchto dvou možností obsahu Kubiceho zprávy je vyšetřování o vynášení tajností marginální, ne-li v případě její pravdivosti dokonce blahodárné. Také Pohankova aféra je zatím plná nejasností - grunt k politickým dohodám o vládnutí to není. Grunt k dohodě politických stran o předčasných volbách to být může, pokud se ty strany dohodnou. Pohanka není poslanec odbojný, je to poslanec podezřelý. Stejně podezřelá je také každá parlamentní vyšetřovací komise - má jediný smysl - zmrazit každý případ a nad hrobem provést zastírací politický šerm. A že případů jsou desítky. Paroubek by měl usilovat o vyšetření všech. Usilovat se mu však musí špatně - případy se většinou táhnou z lůna jeho strany. Přesto existuje jediné řešení: vyšetřovat a vyšetřit. 

***

Vláda by neměla být založena na běžcích. Po těch toužil Paroubek. Jistě nečekal, že ti běžci poběží od něj pryč a ne k němu. 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Konec Paroubkovy éry?
24.10.2006    Mladá fronta DNES    str. 10    Názory
    KAREL STEIGERWALD        
Volby posílily důvody, proč vládu dohodnout nelze. Jak ji stvořit, však neřekly 

Každý si samozřejmě musí položit otázku, co změnily tyto volby na celém tom nekonečném příběhu tvorby vlády. V obecné rovině je to jasné: strana s čitelným volebním debaklem plus s porážkou z červnových voleb vládu vytvářet nemůže. 
	Bylo by to proti vší demokratické slušnosti - Paroubek prohrává každé volby, nemá kromě komunistů žádné politické spojence, ale pořád se cpe dopředu. To mu může jen dál škodit, dál snižovat jeho popularitu a jeho vážnost. Proč tedy dál trvá na tom, že bude dělat vládu? Vždyť nemá s kým. Je to nedostatek vkusu, citu, smyslu pro smysl voleb, pohrdání míněním lidí? 
	V demokratických zemích je zvyk, že strana, která utrpí takovou volební porážku, byť i v nějakých menších zemských, krajských či komunálních volbách, sama se vzdá moci. Ví, že by bylo trapné to neudělat. Že by ji to pošramotilo víc než volební porážka, že budoucí ztráty z takové neomalenosti by byly větší než dočasný zisk z tvrdošíjného lpění na moci. A že by strana s takovými politickými výprasky moc dokonce nárokovala, to je nemyslitelné. Být v opozici je pro politickou stranu stejně blahodárné jako vládnout. V opozici se sbírají síly, odstraňují nedostatky, cvičí lidé a roste se na chybách vlády. 
U nás tomu tak není, Paroubek, zdá se, se svým týmem hodlá uštědřit ČSSD ještě další zahanbující údery. 
	A konkrétně? Ve Sněmovně zůstávají nadále dvě stovkové formace. Na tom volby nezměnily nic. 
Poté, co další vláda nedostane důvěru, bude muset abdikovat předseda Sněmovny a budeme na tom jako první den po červnových volbách. Nového předsedu nikdo nezvolí. 
Proč by to v duchu Paroubkových válek dělal? Třetí jmenování předsedy vlády zůstane v povětří a v nekonečnu. Každý soudný občan vidí, že takový ústavou očekávaný postup nepovede nikam. 
	Řešení budoucnosti vládnutí v Čechách je závislé na dohodě parlamentních stran o tom, jak znovu rozdělit politickou moc. Předstírat jakékoliv jiné možnosti (stojedničky, napříč spektrem) je lež a klamání méně pozorných. 
	Paroubek je oklamat chce. Dosáhne jediného: dalšího znevěrohodňování ČSSD, zvyšování vlastní trapnosti, znechucení lidí politikou a tak dále a tak dále. Krize může, formálně vzato, trvat ještě dlouho. Negativní povětří v české kotlině může houstnout, postavení socialistů padat, středopravozelená část politické scény bude šťastna: Paroubek požene do její náruče další a další příznivce. Tvář ČSSD se promění: bude vypadat stále hloupěji a hloupěji. Nakonec se to stejně někde prolomí a volby budou. Paroubkovi lidé v nich sklidí, co nyní sázejí. A tady někde je nejdůležitější poselství voleb: proti větru, proti mínění voličů jde Paroubkova strana. 
	Paroubkova brutální tvrdošíjnost jen potvrzuje, že česká sociální demokracie potřebuje modernizaci. 
Doby, kdy stála se svými sociálními a demokratickými programy v popředí, jsou dávno pryč. Představuje dnes konzervativní sílu, bránící se i tomu pokroku, který sami socialisti považují za hybatele dějin. 
	Politické rozcestí letošní sezony je vyřešené. Češi nechtějí jít cestou komunistických reminiscencí ani cestou starosocialistů z konce předminulého století. Zdá se, že k tomu přispělo i bezuzdné korupční předvolební rozdávání tužkovných, pastelkovných, porodných, kojných a jiných úplatků voličům. V tyto úplatky se smrskla celá socialistická politika: my vám něco dáme, vy nás zvolíte. Voliče to neokouzlilo. Pastelky vezmou, ale volí jinak. 
	Paroubkova éra je u konce. Jestli vyvstane na politické scéně síla, která dokáže organizovat svobodný trh, fungující právní stát a racionální sociální síť, to je otázka příštích let. Pokud se toto v české zemi podaří, bude to konečně definitivní rozloučení s komunismem. Ale pozor - do klientelismu, rozkladu, nefunkčnosti může upadnout každá strana. Dnešní poražení i dnešní vítězové o tom už leccos vědí. 
	Paroubkově éře zůstává jediné: sehrát poslední boj před pádem. 
Vše zatím nasvědčuje, že to bude boj trapný. To rozumné, co nyní ČSSD může udělat: odejít, aby se jednou mohla v lepší parádě vrátit, to Paroubek udělat nehodlá. 

***

Politické rozcestí letošní sezony je vyřešené. Češi nechtějí jít cestou komunistických reminiscencí ani cestou starosocialistů z konce předminulého století. 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Paroubkův hon na ODS aneb hon na Paroubka
23.10.2006    Mladá fronta DNES    str. 10    Názory
    KAREL STEIGERWALD        
Paroubek vyzval hned po volbách do Senátu všechny poctivé muže a ženy, dělníky, rolníky a pracující inteligenci k jednotnému postupu vůči ODS v druhém kole. Od nedemokratického projevu po červnových volbách je to krok vpřed. Expremiér řekl: volte kohokoliv, jen ne ODS. Víme tedy, nejen s kým by k moci šel (s komunisty a třeba i s Marťany), ale také, s kým nikoliv (s ODS). Z Paroubkova hlediska je to apel pochopitelný. Kdyby jej voliči poslechli, vydělal by na něm. Ale je nejisté, jestli se voliči chtějí nechat takto komandovat. Apel je nebezpečný, lehce se může obrátit v opak: volte kohokoliv, jen ne Paroubkovy lidi. Největším přínosem tohoto divokého politika je hrubá polarizace politické scény, zvýšená míra bojové konfrontace a snížená schopnost politického dohadování. Nyní chce organizovat hon na ODS. Bude strašit modrou totalitou, demontáží sociálního státu a jinými velezločiny. 
Chtěl by využít uvážlivosti těch voličů, kteří dbají, aby nikdo neměl hodně a aby všichni měli trochu, což je v České zemi podle písně Dej mi, babko, jedno jabko, budeme mít stejně, postoj dost oblíbený. 
	Kolem tohoto strašidla semkne věrné. Neví ale, že pyrotechnika vyvolá reakci - i na druhé straně dojde k semknutí - dokonce aniž by se to vyhlašovalo. Z honu na ODS se může stát hon na Paroubka. Volby jen potvrdily tendence, které jsou v běhu - duchovní úpadek ČSSD, způsobený Paroubkovým příklonem ke komunistům a neschopností nynějšího vedení reálně reagovat na politické partnery i voličské tužby. Pod Paroubkovým tlakem se politická scéna polarizuje, jako bychom měli volby většinové. Voliči jsou nuceni se rozhodovat ano - ne, Paroubek, nebo Topolánek. Z voleb se stávají jakási ponorná referenda, stoupá účast ve volbách, masy voličů se přeskupují - v neprospěch stratéga, který tento konfrontační pohyb vyvolal. Většinu politických problémů a otázek zakryl Paroubek otázkou kardinální: Chcete vládu mé osoby a komunistů? Protože tento zastaralý problém má česká společnost přec jen už vyřešený, je Paroubek prvek retardační, brzdící. Jeho politické téma vrací společnost kus před Listopad a žádná z lesklých petard, které tento sociální pyrotechnik vystřeluje, to nemůže zastřít. ČSSD pod jeho vedením patří k nejzaostalejším socialistickým stranám Evropy. Svou včerejší výzvou Paroubek přesně upozorňuje voliče, že ODS je dnes jedinou politickou silou, která je schopná vládě Paroubka s komunisty zamezit. A má pravdu - pro mnoho voličů je to otázka zásadní a Paroubek je nutí dávat jí přednost před řadou jiných, aktuálnějších problémů. Pro ODS má Paroubek cenu zlata, pro vlastní stranu je nebezpečný. Zahání ji do bojů, které neznamenají vítězství, nýbrž izolaci. Je jeho dílem, že dnes platí politické heslo: Čím silnější ODS, tím slabší Paroubek. Sňatek s komunisty, kteří jako jediní Paroubkově výzvě přitakali, je tragický omyl ČSSD. Volební katastrofa, která ČSSD postihla, by měla být pro socialisty důležitým varováním. 

O autorovi| KAREL STEIGERWALD, komentátor MF DNES
Foto autor| KRESBA: V. TEICHMANN
Foto popis| Voliči neuposlechli Paroubkovy výzvyO autorovi| KAREL STEIGERWALD, komentátor MF DNES
Foto autor| KRESBA: V. TEICHMANN
Foto popis| Voliči neuposlechli Paroubkovy výzvy

Každý obviní každého. Bez důkazů, zato rázně
20.10.2006    Mladá fronta DNES    str. 10    Názory
    KAREL STEIGERWALD        
Filip byl fízl, bral peníze, verboval další fízly. Od soudu má certifikát, že to nevěděl. Kdo toto vysvětlí, je génius. Kafkovou z ČKA v červenci dali do vazby pro podezření z úplatků, aby neovlivňovala svědky. Další dva měsíce svědky nikdo nevyslechl, Kafková seděla. Vyslechli je teď, svědci mlčí. Kafkovou prý pustí. To hrábla policie do prázdna? 
Nic neví a zatýkala? Naopak vedení ČSSD ústy Tvrdíka už ví, jak to bylo s vražděním Kubiceho. Vrahem prý měl být policejní agent. Odkud to ČSSD ví, neřekla. Prý nemusí. 
	Politička ED Hybášková ví, kdo a proč chtěl pro ODS úplatky. Řekla to prý orgánům, ale její strana se proti ní postavila s argumentem, že to říkat neměla, protože chce s ODS po volbách dělat koalice. Argument orgánu ED však měl znít: máme důkazy. Třešničkou na dortu je zatčená Jourová z místního rozvoje. Udala Paroubka - i ten je prý zapleten do podvodů s fondy EU. Orgánům se spravedlnost rozpadá pod rukama. Udej každý každého, v dešti udání zločinci mizí. Převeliká je vina orgánů, že to trpí. 

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

K volbám nechoďte, všechno je ve hvězdách
19.10.2006    Mladá fronta DNES    str. 10    Názory
    KAREL STEIGERWALD        
Myslel jsem, že lidské skutky, zejména politiku, dělají lidi.
Není tomu tak. Exministr Baudyš, ten, co kdysi chtěl sestřelit letadlo, ve kterém sám seděl, dnes povoláním astrolog, podal přesvědčivé vysvětlení naší politické mizerie.
	Saturn leze přes Lunu a veřejné finance jdou kvůli tomu do kytek. Plete se do toho i Uran. Vláda (v demisi) mluví o nějakých opatřeních, aby se veřejné finance zlepšily - ale stačilo by pošťouchnout Saturn, aby nelezl, kam nemá.
Bylo by to levnější než reforma veřejných financí. Venuše se kymácí kdesi kolem Jupitera - a v takové situaci chce někdo sestavovat vládu! Myslel jsem dodnes, že pět v českých je zlodějna - omyl. Jde o prachobyčejnou kulminaci Uranu v území černých energetických děr zlověstného Marsu.
	Politici se snaží, potí, intrikují, vše marně. Lomcují ústavou, píšou zákony, ale hvězdy jdou svou cestou. Vega, Kuřátka, Velký vůz a Pluto - tam hledejte příčiny dnešních potíží. Do ústavních funkcí bychom měli volit astrology. Astrolog přece jen lépe ví, jak se to nahoře hýbe, než nějaký tápající poslanec. Když hvězdy řeknou - sundejte DPH na sedmnáct procent - není o čem diskutovat. Politici si myslí, že jsou chytřejší než podzimní hvězdná obloha.
	Na druhé straně ovšem - to, co v politice dnes pozorujeme, to snad jako by ani nebylo dílo lidí. Vliv bláznivého kolotání neodpovědných nebeských těles je patrný na každém politickém kroku. Co jiného je Topolánek než hříčka obmyslné Venuše, co Paroubek, výsledek výhrůžného řinčení Marsu? Vztekejte se, nebo se smějte - hvězdy vás drží u huby.
	Baudyš varoval už před minulými volbami. Hvězdy se s námi nemažou ani teď. Není jen jasné, proč hvězdopravec zve lidi k volbám - jako by nějaký nicotný volič, veličina ve srovnání se Saturnem směšná, mohl cokoliv ovlivnit. Ale kdo se ve hvězdách vyzná, na svou chvíli si počíhá. Jde o to, kam se kdy mocné vesmírné koule posunou - pak stačí okamžik, záblesk šťastné chvíle, ve které lze udělat mnoho dobrého pro lidi. Netrvá to však dlouho, hvězdy jdou dál a nesou s sebou zlo. My Češi máme na šťastné okamžiky hvězd smůlu - hvězdy svítí pro jiné.
	Nechoďte proto k volbám, nemá to smysl. Co se stane, dávno je rozhodnuto. Běžte raději na pivo a tam, v šeru lokálu, dejte politice a těm kreténům nahoře co proto. Jsou to obyčejné hříčky hvězd. Chtěli by snížit daně, ale copak mohou, když je nelítostný rozžhavený Jupiter vleče za vlasy?
	Dobré to má jen ing. Paroubek.
Jak sám naznačil, má tam nahoře styky. Mysleli jsme, že Bůh, ale omyl, hvězdy mu daly poslání. Baudyš se tedy mýlí, vše dopadne dobře. Vy si dejte další pivo a na všechno kašlete.

**

Ve srovnání s mocí Saturnu není volič nic, tak kam se hnát

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Únik informací se šetří, ale kdo šetří ty informace?
18.10.2006    Mladá fronta DNES    str. 10    Názory
    KAREL STEIGERWALD        
Inspekce navrhla obvinit důstojníka Kubiceho ze tří trestných činů v souvislosti s únikem informací z Kubiceho zprávy. K tomu lze jen dodat, vyšetřujte, kde je trestný čin, ať je pak i soud. Divné je něco jiného: kdo vyšetřuje obsah tzv. Kubiceho zprávy a jak je s vyšetřováním daleko? To by veřejnost zajímalo hodně, protože obsah té zprávy byl pro právní stát neslýchaně znepokojující. Události, které od zveřejnění následovaly, bohužel věrohodnost obsahu Kubiceho zprávy zvyšují. Podezřelá je i „tajnost“ té zprávy. Možná podle paragrafů tajná je, ale podle občanského cítění bychom měli ve věci Kubiceho zprávy mít nikoliv tajemství, nýbrž co nejrychleji jasno. Tajnost státních věcí je začasto podezřelá - co nám vlastně vláda tají a v zájmu koho? A proč zkušený důstojník Kubice nevěděl, jak správně postupovat ve věci „tajemství“? Je právní úprava „tajemství“ tak rozplizlá, že Kubice měl jeden názor a inspekce druhý? Určitě se vyplatí případ Kubice bedlivě sledovat. Abychom neměli na krku potrestaného důstojníka a nevyšetřený hrozný spis. 

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Rušno kolem nové vlády je už nekonečně nudné
17.10.2006    Mladá fronta DNES    str. 10    Názory
    KAREL STEIGERWALD        
Včerejší jednání na Hradě nepřineslo nic nového - co by také přinést mělo? Leda podezíravým informaci prezidenta: „Kdybych chtěl sdělovat, že mou preferencí je velká koalice občanských a sociálních demokratů, tak bych to udělal.“ Prezident preferuje dohodu politických stran o stabilní vládě nebo o předčasných volbách. ODS toto sdělení omezuje - dohoda o stabilní vládě s ČSSD není možná. To jsou informace, které už známe. Rušno kolem vzniku příští vlády je už nekonečně nudné. Tipy na provizorní premiéry se rozlévají do všech stran. Všechny ty nápady lidové tvořivosti mají jedinou chybu: neví se, v jaké vládě by ti páni byli premiéry. Platí opačné: vymyslete vládu, pak se dodá premiér. Z Vysočiny vyčuhuje nepokoj, Miloš Zeman, dvojjediný duch, zachránce i ničitel. Jeho příchod by byl, marná sláva, návratem do starých časů. Ale ve starých časech možná stále ještě jsme. Paroubek zná čtyři možné vládní kombinace. Je poslední, kdo se k nim hlásí - a s jednou stranou čtyři kombinace neudělá. Tance kolem příští vlády ještě potrvají - než se promarní další hlasy a než nastane lámání chlebů -květnové (dubnové?) volby. 

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Paroubkův nový kabát
16.10.2006    Mladá fronta DNES    str. 10    Názory
    KAREL STEIGERWALD        
Předsedovi ČSSD došlo, že to po zlém nejde, tak to zkouší po dobrém

Expremiér Paroubek převlékl všechny kabáty, které v politické skříni má. Od včerejška je konstruktivní a vlídný. Jak sám říká, ukončil pyrotechnický boj. Nabízí koaliční vládu ODS, ČSSD a svůj odchod mimo vládní kruhy. Ale zároveň ctí víc ústavní (podle něho) řešení: třikrát pokus o vládu - k tomu náleží jmenování jeho osoby v příštím kole, a ne-li, tak napotřetí. Čtyři měsíce se promarnily. Je třeba pustit se do vstřícného jednání. Vstřícnost spočívá v tom, že vznikne vláda ODS plus ČSSD na dva roky bez Paroubka nebo že sestavením vlády bude pověřen on, Paroubek (a jeho stoprvní hlas), nebo že pozve k vládě s komunisty i lidovce a zelené, k čemuž je včera v televizní debatě s Topolánkem vyzval. Ale dobře ví, proč koalice ČSSD s ODS není možná a že žádný stoprvní hlas nemá.
Převleků si může každý navléknout, kolik chce. Reálná politická situace je jiná věc, v případě Paroubka nepříliš nadějná. Jeho čtyřměsíční silová politika potvrdila, co hlásal hned po volbách a co praktikoval už před volbami - že má jediného spojence - komunisty. Toto Paroubkovo chybné rozhodnutí je příčinou politické izolace. Až v ČSSD přestane vládnout klika jednoho muže, stane se tato izolace stejně jako její tvůrce politickým břemenem i pro ČSSD. Politickou tragédií je, že Paroubek nechápe, proč by někomu spolupráce s komunisty měla vadit. Připadá mu to jasné jako facka - mají hlasy, já je potřebuji, uděláme dohodu. Redukovat vládní moc na takto nízkou letovou hladinu však není v ČR možné. Jeho prohlášení, že bude dělat vládu třeba s Marťany, pokud přiletí, je v zemi, kam Marťani tak často přilétali a kde bolestně vládli, přece jen neakceptovatelné. Sedmnáct let se pokoušíme dělat vlády bez Marťanů. Paroubkovi smysl toho usilování uniká, a stal se proto logicky sám Marťanem, se kterým se vláda dělat nedá.
	Rozvrácené veřejné finance a stále rostoucí státní dluh jsou dalším politickým omylem ČSSD, v tomto případě už z předparoubkovské éry. Vládní dluhy se dělají z jednoduché příčiny: umělým zvyšováním blahobytu za půjčené peníze se korumpují voliči. Krátkodobě to bývá úspěšné, dlouhodobě to přinese pachateli úpadek. Úspěch této politiky mají socialisti už za sebou. Státní dluhy rostou a začínají vyvolávat potíže - například mizí vidina eura, pro socialisty tak přitažlivá. Paroubkova jistota, že státní dluhy se neplatí, ve slušné společnosti neplatí. Dalším závažným problémem je srůstání zločinu se státní správou -odpovědnosti za tento jev se socialisti po osmi letech vlády a se zástupem svých činitelů v roli zločinců nemohou zbavit. Státní správa je zaplevelena pachateli obviněnými, odsouzenými, podezřelými, vyšetřovanými ve vazbě i na svobodě. Paroubkovy pokusy tuto svízel a osmiletou odpovědnost obrátit v úspěch a statečnost ČSSD asi neuspějí.
Kdo uvěří, že zločinci z ČSSD jsou tu jen proto, aby mohla ČSSD ukázat, jak pěkně je ze svých řad vypuzuje? Vztah ke komunistům, veřejné finance a srůstání státu se zločinem -to jsou tři hlavní důvody, pro něž se Paroubek už nemůže stát předsedou vlády bez ohledu na kabát, v jakém se kdy vyskytne - jinou politiku nenabízí a je otázka, kdo by mu jakoukoliv nabídku po tom všem uvěřil. Kormidluje nyní od pyrotechniky ke vstřícnosti. Jenže to kormidlování je jen jeho nová pyrotechnika. Paroubkovi došlo, že to po zlém nejde, tak to zkouší po dobrém. Jenže zkouší pořád totéž. Často už připomíná jiného líbivého populistu, dr. Sládka. Ten se tak dlouho národu vlichocoval líbivými hrubostmi, až se všem znechutil. Na této cestě Paroubek je a není důvod mu v ní bránit.

***

Čtyřměsíční silová politika potvrdila, co Paroubek hlásal hned po volbách a co praktikoval už před volbami - že má jediného spojence - komunisty

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Co je ČSSD bližší? Slota s Ficem, nebo ideály EU?
14.10.2006    Mladá fronta DNES    str. 10    Názory
    KAREL STEIGERWALD        
Evropští socialisté nepřijali do svého evropského klubu slovenské Ficovy socialisty. Důvodem je, že v evropském klubu demokratických stran stěží může být někdo, kdo se paktuje se stranami fašizujícími, xenofobními, evropské civilizaci nepřátelskými. 
	Naše ČSSD s tím nesouhlasí. Je v tomto smyslu ohromně protievropská a nacionalistická stejně jako slovenský spolek. 
Sám předseda Paroubek Evropě pohrozil, že jej v Bruselu neuvidí, když Fica nepřijme. 
	Proč to Paroubek dělá a co z toho (jeho oblíbená otázka) bude mít? Podpořil podezřelé slovenské spojenectví navzdory evropským socialistům. Jsou pro něj Fico a Slota politicky důležitější? Sdílí Slotovy a Ficovy ideály? Přihlásil se konečně ke světu, k němuž patří? I ČSSD může hrozit podobná exkomunikace ze světa slušného evropanství -spojovat se s komunisty je spojování se Slotou dost podobné. 
	Evropy měli plná ústa a najednou jim evropské hodnoty vadí. Divné. Asi nevěděli přesně, co to evropské hodnoty jsou. 

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

I zločin je druh vládnutí
13.10.2006    Mladá fronta DNES    str. 10    Názory
    KAREL STEIGERWALD        
Korupce a vražda? Čechie, odvěké království kradáků, není šťastná země

Doležel, Řehulka a Péťa - dohromady snad největší soudobá aféra - se stěží vyřeší vykřikováním, že Doležel je psychotik, že v Úřadu vlády řídil jen dvě sekretářky, že Péťu bleskově vyloučili ze strany.
	Největší soudobá aféra se nevyřeší nikdy. Všechny předešlé aféry, a bylo jich dost, se svého reálného konce také nedočkaly. Paroubkův postup je jednoduchý: když věc praskne, chlapa bleskově uklidit, vynadat mu, že je psychotik a že strana je šťastná a pyšná, protože se tohoto bezvýznamného darebáka dokázala zbavit. Paroubek toho ale není vynálezcem. Za našimi zády je navršen podobných, sice menších, ale také nechutných afér celý Matterhorn. I skandály, které se rodily v devadesátých letech, jsou dodnes neobjasněné. Leží v haldách jako hromady hnoje, který už nikdo nevidí a nikdo se o něj nezajímá.
Zaplať prý bůh, že je to za námi.
Tenkrát ovšem - vzpomeňte si -páchly už stokrát menší aféry, než jsou ty dnešní. Švindle ve stranickém sponzoringu ODS - mrtvý Maďar - udělaly hluk v dnešní době nemyslitelný. Zrychlily dokonce pád Klausovy vlády. Tehdy jsme své politiky ještě milovali a jejich přešlapy vyvolávaly zděšení, odpor, lítost, prostě ohlas. Dnes se nikdo neděsí už ani chystaných vražd.
	Politický obrat před deseti lety byl ve znamení „očisty“, veřejných poměrů. Zeman nabízel kriminál pro sto tisíc tunelářů a sliboval, že se „spálená země“ zazelená. Ukázalo se ale, že všechny Zemanovy řeči o nápravě poměrů byly jen vějičky pro důvěřivé voliče. Za vlády ČSSD se nic nenapravovalo, naopak zhoršovalo. Společnost okorala. Co se za středopravé koalice Klausových vlád považovalo za zavrženíhodné, to je dnes jen malicherná lapálie.
	Češi, bohužel, hodně a rádi kradou. Udržet tu čeládku v koridoru poctivosti je nadlidský úkol - proč by politici měli být lepší než jejich lid? Trestat korupci a okrádání státu se nikomu nechce. Dnešní kolosální zlodějské skandály činitelů sociální demokracie společností ani sociálními demokraty nijak neotřásají - už jsme si zvykli, přitvrzovalo se krok za krokem, od menšího k většímu. A vždy s neotřesitelnou zásadou: nic nevyšetřit, zato pořád vyšetřovat. Případy spí, čekají, leží, občas s nimi někdo trošičku zatřese a leží dál. Loňské, předloňské, z devadesátých let, vše utopeno v řečech, v politice - protože u nás není důležitý zákon ani spravedlnost, nýbrž politika. Co prospěje nám, co konkurenci uškodí - to jsou kritéria. Výsledkem je okoralost. Pár politiků padlo, ale aniž se jejich aféry vyšetřily.
	Sečteno a podtrženo, Paroubek by se měl poděkovat. Za osm let vlády zabředla sociální demokracie tak hluboko do kriminálních končin, že jí nezbývá než tvrdá, důsledná a důkladná opoziční očista. Příliš mnoho kriminality v jedné straně, příliš mnoho neomalených zločinů, příliš mnoho clon a tutlání nad tím vším, než aby - s klidným svědomím - mohla tato strana pokračovat v tomto stylu vládnutí dál. Osm let vládli, ale to nejstrašnější - pohrdání zákonem - ze společnosti nevymetli. Už jen ta Kubiceho zpráva - návěští dnešní aféry! Oni nevyšetřovali její dost hrozný obsah, nýbrž kdo to vynesl. Prý tajná zpráva -jako by vláda měla nárok své činy před námi tajit.
	Paroubek - sype se to na něj ze všech stran - neprovedl nějaké zhnusení nad poměry ve své straně, nevymyslel drsný plán očisty, nenavrhl zátah na křiváky, nýbrž předvedl jediné: jak se z té šlamastyky vyvléknout, případně z ní vytřískat nějaký politický kapitálek či zas zalhat. Existuje ještě jakýsi vyšší princip mravů, podle nějž by socialisti Paroubka a spol. vyhnali z ráje a svou stranu očistili? Existuje také to dobré, poctivé socanství, které člověk nemusí milovat, ale má důvody k tomu, aby je ctil?
	Nebo se nestane nic - politika půjde dál zahanbující cestou: příští aféra vytlačí tuto. Čechie, odvěké království kradáků, není šťastná země.

***

Paroubek nevymyslel plán očisty, zátah na své křiváky - nýbrž předvedl jediné: jak se z té šlamastyky vyvléknout a vytřískat z ní nějaký politický kapitálek

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Těch divných jedinců už je celý dav
12.10.2006    Mladá fronta DNES    str. 10    Názory
    KAREL STEIGERWALD        
Mistra pěti v českých na stole, než se to vyřešilo, zatkli pro podezření z jiných krádeží. Není vyloučeno, že v tom případu dokonce šlo o hlavu plukovníka Kubiceho. Ať tak či tak, Doležel je podezřelý z vážných zločinů. Vzhledem k tomu, že to byl muž vysoké funkce, je to vážnější, než když kradou smrtelníci. Lidí z ČSSD už selhalo víc. Už tvoří zástup. Dav. Množství. Namátkou: Krausovo kakao, pozemkář Zgarba, tuneláři Snopková, Svoboda, skorovrah Srba. Bordelbytokupec Gross. A teď zas Doležel. Podezřelý z podvodů. Možná je v tom i plán vraždy. Co s tím? Když se v kanceláři premiéra Brandta objevil východoněmecký agent, bylo to vážné. Brandt, nevinný, odstoupil, protože za to měl a vzal politickou odpovědnost. S úctou dožil jako velký socialistický státník - mimo vládu. 
	Premiér Paroubek si myslí, že zloději v lůně ČSSD jsou jen lapálie jedinců - psychotiků. Neodejde do ústraní, nýbrž chce zas vládu. Dáte mu ji, aby v jeho okolí bez jeho vědomí dál a víc a hbitěji selhávali jedinci? V hustých zástupech? Samí psychotici? Co všechno se ještě musí Paroubkovi stát, aby šel? 

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Z bláta do louže
11.10.2006    Mladá fronta DNES    str. 10    Názory
    KAREL STEIGERWALD        
Úřednická vláda je také jen dohoda. A ta dohoda také neexistuje 

Ještě předtím, než přijde na program občanská válka či nějaká její moderní digitální podoba, budou před námi buďto různá jmenování a neschvalování vlád, kterým nikdo nic nedá, neb se svatě slíbilo, že se stovka proti stovce nehne, nebo úřednická vláda. 
	Na poctivou občanskou válku líná Čechie nevypadá. Leda na nějaké facky, trapasy, křivárny. Krev nepoteče. A pokračování ve hře „my vám nic nedáme, vy nám nic nedáte“ žádá snad už jen Paroubek. Naděje se upínají k úřednické vládě, ačkoliv žádná úřednická vláda neexistuje a ústava ji nezná. Každá vláda, která dostane důvěru, je v našem politickém systému výsledkem politické dohody stran (některých) ve Sněmovně zastoupených, a každá vláda je tedy politická. Místo „úřednická“ mělo by se neohrabaně, ale přesně říkat dočasná vláda s minimálním dohodnutým programem. 
	No právě - dohodnutým. Před politickou scénou nestojí lehké východisko „úřednická vláda“, nýbrž zas jen a jen politická dohoda parlamentní většiny těch stran, které projeví ochotu zanechat marných intrik, ochotu vzdát se svých okamžitých stranických taktik a ochotu dát své postavení znovu otestovat ve volbách. A především ochotu domluvit se na takové vládě, která nedá žádné straně předvolební výhodu, ať už domnělou, či skutečnou. Ani jedna z těchto ochot ve Sněmovně není. Tím se nynější situace od uplynulých čtyř měsíců neliší. 
Paroubek na žádnou dočasnou vládu a předčasné volby nepřistoupí. Patrně utone ve své kapitální politické chybě - spojovat existenci své vlády s komunisty mu dodnes připadá (nerealisticky) průchodné a správné. Proto bude trvat na „svém“ pověření a věřit, že jej z ústavních důvodů musí dostat. 
	Nedostane nic. Důvodem jsou právě ti jeho komunisti. Proč? Pro jednoduchost stačí připomenout, že mají v čele udavače StB a ve Sněmovně poslance-bachaře, který se vysmívá politickým vězňům. Kdysi je trýznil, dnes je na to hrdý a komunisti jsou hrdí na něj. Tento civilizační pokrok ve společnosti přece jen neprojde. 
I když - pokud bude ODS skutečně s komunisty vyjednávat o předčasných volbách, zas je postrčí o kus vpřed. Komunistické hlasy se ve Sněmovně přidávají k takovému či jinému zákonu, protože když hlasují, tak se vždycky k někomu přifaří. Přidají se i k volbě prezidenta. 
Něco jiného však je dělat s komunisty společnou politiku, politické dohody, koncepce, společné fronty atd. To s nimi Paroubek dělal a dělá, a to je jeho příští hrob. Pokud ODS opustí Topolánkovu zásadu, ať si hlasují, jak chtějí, my s nimi nebudeme o ničem vyjednávat, půjde do toho hrobu za Paroubkem. 
Pokud demokratické strany, které ve volbách získaly dohromady 88 procent hlasů, nebudou schopné demokraticky řešit politické poměry bez pomoci a aktivní účasti komunistů, bude to pro tuto republiku zahanbující a zlé - jako když měšťanské strany v Německu či naše před únorem 1948 potřebovaly (čertvíproč) mít nacisty a komunisty u moci. Už sám fakt, že potřebují mít místopředsedou Sněmovny udavače, je přinejmenším trapný. 
K dočasné vládě a volbám se komunisti už vyjádřili. Vzali na sebe státotvorný a uvážlivý obličej, ale do požadavků a podmínek dali málem všechny požadavky, které mají. Jako by snad vyhráli volby. Nejzajímavější je slib, že se (dočasná) vláda zaváže zvýšit blahobyt. To už je požadavek jak z Gottwalda. Pravostředozelené strany by se s komunisty vůbec neměly bavit. V parlamentu KSČM je, protože máme svobodu - dvanáct procent lidí je tam chce. Neplyne z toho, že se s nimi má jednat a dělat nějaké politické dohody. Pokud se Topolánkovi či Svobodovi či jinému vyjednavači zdá, že to možné je, ať jdou pro názornost vyjednávat nejen s udavačem, nýbrž i s bachařem. 
Možná je něco trkne. Paroubka jsem nejmenoval, nic ho netrká už rok. 
	Jak se z těchto nedohod udělá „úřednická vláda“, je dost nejasné. Paroubek hlásí, že se nenajde žádný sociální demokrat, který by podpořil přechodnou nestranickou vládu do předčasných voleb, protože by to byl v pojetí ČSSD zrádce. 
	Ať tedy počítám, jak počítám, platí-li svaté sliby politiků, vše zamrzlo. Nic než občanská válka nás vpřed neposune. Bude zajímavé zjistit, co to v pojetí Čechů občanská válka vlastně je. Jedna kuriózní odpověď se nabízí: kabaret smějících se bestií. 

***

Platí-li svaté sliby politiků, vše zamrzlo. Nic než občanská válka nás vpřed neposune. Bude zajímavé zjistit, co to v pojetí Čechů občanská válka vlastně je. 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Kořistka je ve své aféře jen vedlejším koněm
10.10.2006    Mladá fronta DNES    str. 10    Názory
    KAREL STEIGERWALD        
Kořistkova aféra skončila. Kořistka se musí omluvit a zaplatit 30 000 nařčeným Dalíkovi a Večerkovi, protože k nařčením nepředložil žádné důkazy. Podle Kořistky, který se odvolal, je to signál, že se o korupci má mlčet a úplatky si vzít. 
	Doufám, že pro ostatní je to signál opačný: proti korupci se má bojovat. Silně a chytře. Sbírat důkazy, usvědčovat korupčníky. Obviňování z korupce bez důkazů korupční prostředí neohrozí, nýbrž posílí. Všichni se navzájem obviníme a v tomto prostředí nezávazných výkřiků korupce pokvete. Chytejme ji raději do sítě důkazů. Získané odškodné by měli Dalík s Večerkem věnovat potřebným. Bylo by to lidské, Kořistkovi by se lehčeji platilo a o pomluvených by to udělalo dobrý dojem. 
	Zajímavé je, že v tom nevězí orgány činné v trestním řízení. Natahovaly naši důvěru v ně až k prasknutí. Braly vážně Kořistkova nedoložená tvrzení, tím mu asi zatemnily mozek a teď, když v tom Kořistka lítá, ony, ty orgány, nic. Kdopak vzal pomluvené do klepet a vozil je vrtulníkem? Kdo neustále nafukoval případ postavený na jediném tvrzení? Stěží se ubráníte dojmu, že to bylo z politických, běda, důvodů. Račte, soudci, i toto lépe prozkoumat. 

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Stojednička s darebákem
7.10.2006    Mladá fronta DNES    str. 12    Názory
    KAREL STEIGERWALD        
Jedno je dnes svatosvatě slíbeno: každá strana má jen sto hlasů. Vidí to politici? 

Protože Sněmovna nemá 201 poslanců, měl by to Paroubek konečně vzdát. Ale vzdát by to měl i Topolánek. Po včerejší lidovecké přísaze nemůže čestně vládu sestavit ani jedna z obou stran. Paroubek má jen komunisty, což nestačí, Topolánek má jen lidovce a zelené, což nestačí také. 
	Nějaká stojedničková vláda po tom všem, co si strany udělaly a co na smrt svou i dětí slíbily, může vzniknout jedině s křivopřísežníkem, korunovaným lhářem, podrazákem, mrchou zrádnou. 
A to bychom ani jedné straně neměli přát. Jakou úctu by měla vláda ČSSD s komunisty a nějakým lidoveckým zrádcem, nebo dokonce odpadlíkem z ODS? Ani pravozelená vláda se zběhlým socialistou či, Bůh nás chraň, komunistickým zrádcem by nevypadala lépe. Chceme snad my socialisté či my konzervativní liberálové či my lidovci a zelení sestavovat vládu za takovou cenu - vládu lhářů a podrazáků? Nechceme. Přesto má Topolánek jakýsi další plán, přesto Paroubek tvrdí, že stojedničku sestaví. Menší strany, rozuměj lidovci, zas mudrují o zachování svého volebního programu, jako by dnes o nějaké programy a zásady vůbec šlo. 
	Oživování trojkoalic, snění o velké koalici, případně menšinové vlády s podporou napříč Sněmovnou, jsou jen synonyma pro jediné: někdo podvede, zradí, ukáže se lhářem. Politici, kteří nás chtějí těmito teoriemi omamovat, lžou už dnes. Na politické scéně je jediná platná devíza, a ta zní: nedohodli jsme se na ničem. Ani výklady o ústavnosti, o třech pokusech sestavit vládu nemají žádný reálný smysl. Ať už druhý nebo třetí pokus -oba by vedly k vládě s podvodníkem a celkem drasticky by řekly voličům: U nás, když jde o moc, mohou politici slibovat, přísahat, podpisovat se, lhát, jak chtějí -což už si dnes leckdo myslí. Ale proč to vzkazovat tak monumentálně? Takový vzkaz nechceme slyšet. Poměry, za nichž se při mizerných výsledcích voleb tvoří koalice, už tu nejsou. Vrátit se k nim nelze. 
Není vůbec jisté, že nějaké poměry vhodné pro koaliční sdružování po letošních volbách vůbec byly. Spíš asi ne - z koalice by každá politická strana měla ztrátu, žádná užitek. 
	Naše volební matematika je jednoduchá. Vládu vždy tvoří buďto ODS s malými stranami, nebo ČSSD s týmiž. Paroubek vynalezl novum: vtáhl do hry komunisty, které mylně považoval za trojského koně, s nímž vjede zpět do Strakovy akademie. 
	Situace je dnes úplně jasná, je třeba z ní jen odvát řeči politiků. Po lidoveckém slibu a zelené přísaze na tričku a po pádu Topolánkovy vlády nemá žádnou naději ani ČSSD. Místo mlžení a tajemných náznaků by strany měly začít myslet na volby, nikdo jiný už jim moc nerozdá. 
	Zkrátit volební období Sněmovny zákonem a vyvolat tak v nejbližším možném termínu nové volby není nic protiústavního. Rozhodně je to víc v duchu ústavy než nějaký stoprvní nakoupenec, protože ústava říká, že zdrojem vládní moci je občanstvo, nikoliv Cyril Svoboda. Například. 
	Hádání o průniku programů, o rozdělování ministerstev, o vládních programech ať si politici nechají napříště. Vláda, kterou nyní potřebujeme - protože jinou mít nemůžeme - je udržovací vláda do voleb, správce rozpočtu a obsluhovatel neutrálních záležitostí. Na takové vládě se musí sněmovní reprezentace domluvit - přirozeně, pane inženýre Paroubku, bez komunistů. 
Ti k tomu nejsou zapotřebí. 
	Protože se věří, že vládní strany jsou na tom ve volbách lépe (proč?), nemůže to být žádná takzvaná jednobarevná vláda s kryptonezávislými odborníky. Měla by být pestrá, ovšem s dosti šedivým programem (s drobnou opravou volebního zákona kvůli zamezení dalšímu patu) bezmála bez obsahu - aby si strany nic nevyčítaly. Argument, že se promarní čas, je falešný - už teď se čtyři měsíce nevládne a čas letí. Takže, pánové Topolánku a Paroubku, vzdejte to. A řekněte, stojedničku s čertvíjak vyždímaným přeběhlíkem nechceme. Jsme slušní lidé, žádní banditi. 
	A chceme slušnou dohodu o brzkých volbách. 

Pánové Topolánku a Paroubku, vzdejte to. A řekněte: Stojedničku s čertvíjak vyždímaným přeběhlíkem nechceme. Jsme slušní lidé, žádní banditi. 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Mravnost, věrnost a lid. Bacha, něco se chystá!
5.10.2006    Mladá fronta DNES    str. 10    Názory
    KAREL STEIGERWALD        
Ze všeho nejraději milují politici mravnost, věrnost, pravdu a lid. 
S ohromným zanícením, které jim mění i hlas, na tyto hodnoty přísahají. Teď, ve vládní krizi, je toho nevkusu víc než jindy. 
	Zkušený občan, kdykoliv tyto vznícené řeči slyší, musí zpozornět. Patrně se chystá něco zlého. Ohromnou zkušenost s obcováním se vzletnými slovy mají lidovci. Připomeňte si Kalouskův projev při příležitosti pádu Topolánkovy vlády. Krásný, vzletný, přísahá na čest i pravdu. Ohromně se nehodí ke Kalouskovu vyjednávání o vládě se socialisty a komunisty. Ale Kalousek v tom nevězí sám, podobně jalových řečí, které kryjí obyčejné kulišárny, bývá Sněmovna plná. 
	Službu lidu miluje i Paroubek. Naplňuje demokratický odkaz listopadu 1989. Líbil se mi zejména jeho projev těsně po červnových volbách. Paroubek hrozil vítězným komunistickým pučem v roce 1948. Větřil ohrožení demokracie, volby označil za zmanipulované. Lidé mu za to chybně nadávali, měli jen lépe poslouchat. Ten chlap, říkal jsem si, mluví upřímně, z duše. Takto vidí svět. Je dobře, že nám to otevřeně říká. Jiný v jeho situaci by farizejsky říkal mravnost, pravda, volební program a lid. 
	Únor 1948 letošní politická sezona chybně, ale lákavě připomíná. Smečka demokratických stran se štěkavě hádá o věci patnáctého řádu. Každá strana chce uškubnout kus politické popularity na úkor své politické družky. Nad tímto hašteřením oslňuje sebejistotou silný Paroubek. Muž mussoliniovského temperamentu vystrčí bradu, smete všechny ty kuňkaly Topolánky, Kalousky, Bursíky. V tom vězí podobnost dneška s Únorem: nad malichernou nesvorností vítězí politický menšinář a uchvacuje moc. Kuňkalové se před ním sklánějí, chtějí se mu zalíbit, tož kuňkají: pro lid, za pravdu, čest a blahobyt. Gottwald takovými soupeři pohrdal. Uvidíme, co udělá Paroubek. Zatím plní demokratický odkaz Listopadu pro obyčejné lidi. 
	Lid milují i komunisti. Ale měli by mu konečně vysvětlit, proč jej během čtyřicetiletého panování odpojili od blahobytu, jímž byly postiženy všechny evropské země, kde komunisti nepanovali. Paroubek nemá většinu, ale nechce volby, nýbrž čtyřletou vládu, protože vládnout pro lid umí. Moc by mu mohl dát některý z lidovců, jelikož lidovci představují pokladnici tradičních hodnot. Je to bohužel pravda. Podobně jako po Únoru nám může vládnout pan Menšinář plus třeba Ambrozek. Topolánek může být rád, že vládu s jedním komunistou řešit nemusí. 
	Tak pozor na slova! Něco se chystá. Asi něco čestného pro lid. 

***

Zvítězí nad nesvorností demokratů pan Menšinář s komunisty? 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Vláda padla. No a co?
4.10.2006    Mladá fronta DNES    str. 10    Názory
    KAREL STEIGERWALD        
Problém není, jestli vznikne tato nebo jiná vláda, nýbrž kdy budou volby

Hlasování o nedůvěře proběhlo bez překvapení a bez nápadů. Vládní prohlášení je známé, ve Sněmovně k němu nebylo co dodat. Ani strany nevládní, to jest všechny krom ODS, nepředvedly nic nového. Každá si ponechala své stanovisko.
	Zaujmout mohla snad jen bezpáteřnost strany lidové a Kalouskova nestoudnost. Lidovci se patrně rozhodli tu méně pěknou část své pověsti posílit: améby, měňavky, mnohomluvní tvorové bez páteřní struny. Pokud nás v budoucnu čekají další proměny politické scény, jsou lidovci na řadě někde u východu.
Tance, které od voleb podnes předvedli, musí odradit i jejich náruživé příznivce. Co bylo za Luxe považováno za téměř roztomilé přelétání či hadí obojetnictví, nabralo dnes rysy šejdířství triviálních handlířů.
	Válku mezi stranami se nepodařilo ukončit. Přímou cestu k předčasným volbám politická reprezentace odmítla, což je u těch, kterým se předpovídá volební neúspěch, pochopitelné. Čeká nás tedy cesta klikatější a dnešního neúspěchu možná budou všichni, až budou zmáhat tu ústavní dřinu, ještě litovat. V celém povolebním dění se skrývá ohromné pokrytectví - každý už dnes ví, že předčasné volby jsou nezbytné. Najít smysl toho, co nás čeká, je obtížné. Další vlády, další nedůvěry, mezitím přijde Sněmovna o svého pracně instalovaného dočasného šéfa. Sled formálních pohybů, návrhů, uskupování. Proč to všechno? Existuje už jen jediné řešení, jak se předčasným volbám vyhnout: Sněmovna zvolí nového předsedu, který v třetím kole navrhne na premiéra Paroubka. Jeho vláda si ke stovce hlasů chytí Kalouska nebo nějakého podobně nevypočitatelného poslance a splní se, o čem Paroubek sní: jeho vláda s komunisty bude.
	Po červnových volbách bylo pochopitelné, že politici nechtěli o předčasných volbách mluvit - mohlo jim to škodit. Dnes, po vyzkoušení koaličních potenciálů a koaliční dovednosti všech, jim může škodit opak - cestu k volbám brzdit. Z určitého úhlu pohledu je to vše velké Paroubkovo vítězství: k moci se sice nedostane, ale už skoro půl roku podle něho vše tancuje. A dalších mnoho měsíců se podle Paroubka tancovat bude. Taneční mistr ale špatně odhaduje: jsou to tance Pyrrhovy. Zdržují, trápí, ale nikam nevedou. Od té doby, co se Paroubek odřízl od lidovců a nesblížil se zelenými, zavádí socialisty do stále větší izolace. Jeho řešení s komunisty je omyl, který Paroubek necítí. Časem ho ale začnou pociťovat jeho spolustraníci - tato země i ČSSD má přece jen nějaké dějiny, které si mnozí ještě pamatují a ČSSD tady není od toho, aby vytvářela s komunisty nějaká bratrstva, nýbrž aby je na politické scéně nahradila. Něco podobného platí i o lidovcích. Někteří nynější předáci, se Svobodou v čele, o Kalouskovi nemluvě, stále věří, že domluva s Paroubkem a komunisty by v lidové straně prošla, kdyby se správněji načasovala. Ani oni nechápou, že spolky s komunisty pro řadové lidovce stravitelné nejsou.
	ODS toto vše může být jedno, včetně včerejší porážky. Nějakou technikou se nakonec k předčasným volbám dostaneme. Ty budou vážné, ne jako dnešní šachy. A i kdyby se Paroubek k vládě nějakým karambolem vrátil - dočkáme se v dalších volbách takové ODS, která bude mít nad padesát procent sama.
	Všechny dosavadní vlády se stavěly bez komunistů. Možností nebylo mnoho: ODS s malými stranami, ČSSD s malými stranami, případně tolerované menšinové vlády, což se neosvědčilo. Ovšem vlády s převahou jednoho poslance se neosvědčily také. Už deset let se vládne nevládne. Země to přežila. Přežije i nynější krizi. Protože si dějiny nemůžeme přehrát na oba způsoby, nedozvíme se, že by nám za stabilních vlád bylo lépe.
	Bez Paroubkovy inovace bychom krizi neměli: trojkoalice by vládla, socialisti by v opozici nabírali síly a komunisti by na to, jak si zaslouží, jen koukali.

***

Bez Paroubkovy inovace bychom krizi neměli: trojkoalice by vládla, socialisti by v opozici nabírali síly a komunisti by na to, jak si zaslouží, jen koukali

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Volby budou tak jako tak
3.10.2006    Mladá fronta DNES    str. 10    Názory
    KAREL STEIGERWALD        
Hlasování ve Sněmovně rozhodne především o budoucnosti stran 

Sněmovna dnes hlasuje o důvěře Topolánkově vládě. 

Kdo tento článek přečte až večer, může už vědět, jak to dopadlo. Text je určen těm, kdo čtou dřív a zatím nic nevědí. Hlasování může dopadnout všelijak, není potřeba ho prorokovat. 
	Je to poprvé v dějinách Sněmovny, kdy si jde vláda pro důvěru bez předem slíbené podpory. Poslanci se mohou dmout hrdostí - na nás dnes záleží, nikoliv na tom, co si předem dojednaly sekretariáty. 
Možné však také je, že sekretariáty své poslance už předem zatraceně zkrotily - dá se to čekat zejména u nemilosrdné Paroubkovy kanceláře. Může to také být poprvé, kdy vláda důvěru nedostane. 
	Před poslanci jsou pozoruhodné nároky - jak rozhodovat? Jednomyslné ne poslanců ČSSD znamená, že vše má začít zase od začátku. 
S tím, že by příležitost sestavit vládu dostal Paroubek, nelze počítat. Paroubek může sestavit vládu jen s pomocí komunistů. K vládě s komunisty se nepropůjčí ani jedna z menších stran, natož prezident. Socialistické ne znamená jen prodlužování nejistoty, zmatků, odkládání jediného řešení, které je - předčasných voleb. Pro Paroubka je toto ne přitažlivé, protože může existenci jakékoliv vlády zhatit. Je také sebezničující, protože sám vládu nepostaví a koncepce s věčným ne bez východiska se nakonec obrátí proti němu. 
	Všichni zelení slíbili Topolánkovi ano tak razantně, že je téměř nepředstavitelné hlasovat jinak. Hlasování zelených spíše otvírá otázky do budoucna - zda může být zelená politika „pravicová“, zda si ODS a zelení budou v něčem rozumět a co to vlastně ta zelená politika je. Odpovědi mohou být i povzbudivé a mohou zelenému světu přinést nejen podíl na moci, ale i praktické racionální zelené výsledky. Příklon zelených k socialisticko-komunistické alianci by znamenal zvýšení iracionality a neuchopitelných fantazií, které životnímu prostředí nepomohou, nýbrž spíše uškodí. Ekologie je problém vědy, technologie a schopnosti racionální organizace víc než vizionářského zanícení pro změnu světa. 
	Na rozcestí jsou lidovci. Jejich nynější vyjádření jsou nejasná, jako by čekali, že se k hlasování přidají až podle toho, jaký bude výsledek. Předem to bohužel nevědí, tak manévrují. Když se zdrží hlasování, bude to zdrženlivost pro Paroubka, když podpoří Topolánka, bude to podpora pro předčasné volby. 
To by jim mohlo být jasné, ale není: zdá se jim, že našlapování mezi oběma póly upřesní lidoveckou identitu. Ano, ale tu, o kterou asi ani lidovci nestojí: identitu lavírující améby. Nejasnost stanoviska či pokusy zastávat pro jistotu obě (všechna) stanoviska je stály už dost hlasů. Pokles může jít pod tragických pět procent, amébu si málokdo zamiluje. Cukání lidovců samozřejmě strká před ODS otázku: proč tam dnes nesedí vládní trojkoalice? Cukání by bylo méně. To je velký Paroubkův úspěch, neexistující trojkoalice by se měla modlit, aby byl poslední. 
	ODS je jediná strana, které může být výsledek hlasování celkem jedno. Když dostane důvěru, půjde se k předčasným volbám, když ji nedostane, půjde se také. 
Jenže klikatěji a vinu za to neponese ODS. Možná i proto je Topolánek klidný a s noblesou nabízí vypárování ochořelé poslankyně ČSSD. Ale uznejme, že to může být i začínající noblesa čirá. 
	Ve výsledku dnešního hlasování si budeme číst jako v politickém breviáři. Velké strany jsou rozděleny, mezi nimi je příkop. Malé strany si musí jasně vybrat - buďto socialisty s komunisty, nebo ODS. 
Další lavírování nebude veřejnost snášet dobře. Když nejste s ODS, buďte s ČSSD. To je možná jasnější požadavek, než například lidovci myslí. A přitom to musí být rozhodnutí se vším všudy - krásný lavírovací terén z dob Josefa Luxe je tentam. 
	Existuje ještě jedno řešení dnešní volby - osamělý zločinec. Někdo, kdo přeskočí z jednoho břehu na druhý. V takovém případě si paradox letošních voleb vychutnáme až do hořkých konců. Že jeden pan Nikdo z Nemanic rozhodne o politické křižovatce, to voní jak za carů a k republice se to nehodí. 

***

Paroubek vládnout nebude, protože může získat vládu jen s komunisty plus s někým. A k tomu se přece nepropůjčí ani jedna z menších stran, natož prezident. 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Paroubekgate, řečeno slovy Paroubka
30.9.2006    Mladá fronta DNES    str. 10    Názory
    KAREL STEIGERWALD        
Topolánkova vláda a někteří policisté otevřeli téma nikoliv nové a neznámé: zneužívání odposlechů. O velké blízkosti vlády, policie a dalších orgánů činných v trestním řízení štěbetá se po republice již léta. Štěbetání dostalo dnes konkrétní a nevídanou podobu. Už jen to, že policie odposlouchávala telefon poslaneckého klubu a že soudce povolil odposlech přímo ve Sněmovně, má rozměr katastrofy. Opozice na věcná obvinění neodpovídá stejně věcně, nýbrž emotivně, potupnými charakteristikami a posměšky z Rathovy dílny.
	Vztahy k policii, k tajné službě, podivné informace podivných tajných mužíků, to byla oblíbená doména ČSSD již od časů experta Bašty. Vyrostla z toho obludná noční můra. Odposlechy Topolánka v kauze Kořistka, benevolence, s níž se odposlechy povolují - ročně policie poslouchá půl milionu telefonů - už jen to jsou důvody nejen k pádům vlád, ale i drastickým zásahům do poměrů v zákonodárství, v moci soudní i výkonné. U nás se nic takového nestane a nechystá. Případ odposlechů dostává nečekaně velký rozměr: Sněmovna už se neshodne ani na elementární ochraně demokracie. Nic nevyřeší a s ničím nepohne ani o milimetr. Je ve válečném stavu. Každá strana říká, lžete vy, pravda je naše. Fakta nehrají ve Sněmovně roli. Patrně jen chlup dělí poslance od pěstních bojů a střelby.
Vládní strana bude trvat na zamezení zneužívání odposlechů a na změně zákonů, Paroubkova opozice na opaku. Nestane se nic.
	Na Kubiceho zprávě, z níž poslední odposlechová aféra vyrostla, je pozoruhodné i to, že se nevyšetřuje její obsah, nýbrž jen to, jak se dostala ven. Pokud je jen půl jejího obsahu pravda, zblednou před tou půlkou všechny nezákonné odposlechy.
	Nečekejme od Sněmovny řešení. Současné rozdělení politických sil žádné řešení neumožňuje. Jsou dnes jen dvě pravdy, Paroubkova: Topolánekgate, a ta druhá: politické odposlechy ne! Za rok byl radikál Paroubek schopen vytyčit nelítostné válečné pole, které by rád zaplnil mrtvolami. Cesta z války je jediná: co nejrychleji volby. Ale politická scéna nedokáže dnes nic - asi ani dohodu, jak volby vyvolat.
Vyšetřovací či kontrolní komise, pokusy o ústavní vylepšování, personální změny - to přinese jen další a trapnější pat.
	Dračí vejce nejsou odposlechy, nýbrž tato Sněmovna. Nic dobrého už zrodit nemůže.

***

Sněmovna se neshodne ani na elementární ochraně demokracie

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Tak už nám opravdu poroučejí muslimové
27.9.2006    Mladá fronta DNES    str. 10    Názory
    KAREL STEIGERWALD        
Král Idomeneo klade na židli useknuté hlavy Poseidona, Ježíše, Buddhy a Mohameda. A porovnává zásady těch náboženství s praxí. To poslední ukazuje, že jde o divadlo, protože v životě nikdo zásady s praxí neporovnává, zatímco useknutá hlava je běžný jev občanského života. 
	Deutsche Oper v Berlíně tuto scénu z moderního nastudování Mozartovy opery Idomeneo na doporučení policie vyškrtla. Důvodem je obava, že muslimové by mohli uříznutou hlavu Mohameda považovat za hanobení. 
Ostatní tři náboženství jsou k uříznutým hlavám svatých mužů chladné. Divadlo je divadlo a o tématu náboženství a násilí je užitečné diskutovat vždy. Možná mohla být na židli i hlava Marxova, představitele dalšího náboženství. To by jistě rozlítilo komunisty a oživilo debatu. 
	Už to je tedy zde: muslimové nám poroučejí. Pod jejich tlakem opouštíme největší objev naší civilizace - svobodu myšlení a tvoření. Když zboří dva mrakodrapy, postavíme nové, když opustíme svou svobodomyslnost, nezůstane po nás nic. Proto teroristi útočí - aby nám mohli poroučet a hlavně abychom si v jejich zájmu poroučeli sami. Zakázat na přání muslimských fanatiků uříznuté hlavy svatých lidí je malicherný začátek dění, na jehož konci budou uříznuté hlavy svobody, jednoho z mála objevů, jímž se běloši mohou pyšnit. Uříznuté hlavy by se proto měly na jeviště Deutsche Oper rychle vrátit. 

***

Když opustíme svou svobodomyslnost, nezůstane po nás nic 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Vlezte si do klece
26.9.2006    Mladá fronta DNES    str. 10    Názory
    KAREL STEIGERWALD        
Protestujeme proti USA, ačkoliv na tom ve věci svobody určitě nejsme lépe

Dva občani se na Václavském náměstí zavřeli dobrovolně do klece. Připoutali se řetězy ve věci protestů proti mizernému stavu lidských práv na základně Guantánamo. Protesty proti nesvobodě v USA mají u nás tradici. Celou druhou polovinu minulého století čeští lidé většinou proti ničemu jinému neprotestovali. Kolemjdoucí nejsou ani dnes nijak překvapeni. Protestovat proti USA je normální. V minulém století to tak bylo dvojnásob - a naopak, kdo to spletl a protestoval proti něčemu jinému, než je USA, doplatil na to. V tomto směru jsme pokročili, protestujte si, proti čemu chcete, nic vám nehrozí. Pokud však něco nerozmlátíte - v takovém případě nebudete ve vězení, nýbrž v televizi. Mnozí kolemjdoucí považovali klec s rebely za umělecké dílo v souvislosti s výstavou Sculpture Grande, která tamtéž běží. Pochopitelný omyl. Nesvoboda v USA je pro umění důležitou disciplínou a málokdo o ni pečuje víc než umělci. A šíře, do níž se sochařství rozlétlo, je nekonečná. I znalci jsou často nejistí, co je ještě socha a co už jen kýmsi pohozený předmět.
ČTK uvádí, že kolemjdoucí se pseudovězňů na nic neptali. Pseudovězni by ani neodpověděli, měli na hlavách černé pytle, na uších sluchátka s hudbou z Guantánama. Ale k čemu slova, vše je jasné. Poměry na Guantánamu nejsou v pořádku a protest je na místě. Poměry u nás také nejsou v pořádku. Nejen kvůli nešťastnému Paroubkovi by se vyplatilo vlézt do klece a zůstat tam kvůli naší věci.
	Jeden z obyvatelů klece řekl, že chtějí upozornit na dodržování lidských práv a dát do souvztažnosti lidská práva a umění. Obé se podařilo. Problémem je jen obvyklá dalekozrakost takového upozornění.
Čím vzdálenější je místo, kde se lidská práva potlačují a čím menší je naděje, že protest pomůže zjednat nápravu, tím je protest proti tomu potlačování vášnivější. Například nedostatky svobody a lidských práv u nás v republice lidi vzrušují málo, ačkoli na tom ve věci svobody určitě nejsme lépe než Američani. A koho vzrušují, ten vypadá jako podivín. Zdejší občané jsou například často, aniž to někoho vzrušuje, vystavováni svévoli státu. Jejich soudní procesy se táhnou. Rozsudků nikdo nedbá. Soudy jsou často jen pro blázny těm, kdo u soudu prohráli. Občané mají sice ombudsmana, ale ten na tom není o moc lépe. Měl by pomáhat, ale sám by potřeboval pomoc. Celá ta rozsáhlá státní armatura je na čtvrt cesty mezi totalitním systémem a svobodným státem, o který ale málokdo ve skutečnosti stojí. Lidé spíš chtějí, aby jim stát přiděloval milodary, než aby chránil jejich svobodu a práva. Obecný pocit je - k čemu právo, když se sami domluvíme, podplatíme a vzájemně si vyhovíme lépe, než by to udělal nějaký spravedlivý svobodný stát.
	Z tohoto hlediska je nedostatek lidských práv v USA tradiční šikovný cíl. Protestovat proti USA je neškodné, hezké, fotogenické, neklade to na protestující žádné požadavky a nepřináší to rizika. Za komunistů to dokonce přinášelo chválu, dnes je to každému jedno a protestující jsou v tom poněkud sami.
	Ale o to právě jde - být v tom sami. My dva v kleci. Já a já a náš vášnivý protest. Oko lidí vidí naše okovy i kukly. Okovy chrastí, já a já na Václaváku trpíme v zastoupení těch nešťastníků v Guantánamu. Na rozdíl od nich se večer od okovů odpoutáme - s pocitem, že jsme pro věc svobody zas kus dobrého udělali. A v tom právě vězí největší přitažlivost boje proti nesvobodě v USA -vytváří se tak dojem, aniž bychom museli, že za svobodu bojujeme. Ne sice za naši, u nás a pro nás, ale přec jen. Zvoňte, mé okovy, navzdory světu. Sejdeme se po boji, v šest večer jako Švejk se sapérem Vodičkou u Kalicha na Bojišti. Bude tam sranda. Něco se tam strhne, sliboval Švejk, ta nekonečně odporná monstrózní metamorfóza češství.
	Alespoň jednou bychom mohli dát Guantánamu pokoj - a vlézt si do klece s cedulkou: Naše zdejší práva. Ano, upozornit svět na chudobnost naší vlastní domácí české svobody a dát to do souvztažnosti s uměním.
Proboha, s jakým?

***

Alespoň jednou bychom mohli dát nesvobodě v USA a lidským právům v Guantánamu pokoj - a vlézt si do klece s cedulkou: Naše zdejší práva.

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Langerovy odposlechy a Tlustého rozpočet
23.9.2006    Mladá fronta DNES    str. 10    Názory
    KAREL STEIGERWALD        
Dvě události zmítají tímto týdnem: Langerovy odposlechy a Tlustého snědený krám. Je v nich jakási nepříjemná asymetrie. Zatímco Langerovy odposlechy se zakládají na mlžných vyjádřeních a podezřeních bez konkrétních faktů, Tlustého snědený krám (veřejné finance) má podobu grafu a je plný čísel. Zatímco k Langerovým obviněním se opozice právem dožaduje faktů, na Tlustého fakta naopak odpovídá mlžením a obecnými řečmi. Co tvrdí Paroubek o rozpočtu, říká Langer o odposlechu.
	Těmito dvěma událostmi si můžeme orámovat českou politiku. Od ministra vnitra bychom měli čekat jasnou řeč důkazů.
Ministr si má věc zjistit, ověřit, prověřit, shromáždit a doložit a pak vyrazit do boje. Langer však hodil, po vzoru svých nesčetných předchůdců, granát a čeká, co bude po explozi. Celou událost sestavil z vlastních slov a z neurčité „informace“ jednoho (dvou?) novináře. To je na explozi dost málo. Pokud ke svým výrokům nenajde fakta, bude na tom dost zle. Totiž málo zle -jako jeho předchůdci, autoři Zemanových kufříků, Klausových vil, bamberských zpráv, Olov, či jak se všechna ta bombastická nic jmenovala. Bezdůvodná skandální obviňování nikdy nikdo neodskákal. Paroubek zbytečně vyzývá Langera k odstoupení - na své straně barikády má téhož dost a dost. Politici všeho druhu se asi dohodli - metat obvinění bez důkazů je normální. Kdo to pořád ještě špatně snáší, jsou voliči. Proč není Langer dost nóbl na to, aby spolu s obviněními říkal fakta a nejasná obvinění bez důkazů si odpustil? Jak by mu krásně znělo: odposlouchávají toho a toho, důkaz je tento. Místo toho trapně cituje domněnky. A proč není nóbl Paroubkova parta - ve věci rozpočtu? Proč nedá proti Tlustému protičísla, protitabulku?
Místo konkrétních údajů slyšíme jen, že jde o jakýsi politický útok. K debatě o rozpočtové aféře nadávky nestačí. Jak by mohl Sobotka zářit, kdyby vysypal konkrétní čísla, jimiž by Tlustého drtil. Oba politici mají před sebou olbřímí úkol odpovědět na otázky, kdo a koho a proč odposlouchával a jak velký je státní dluh a jaký je deficit pro rok 2007.
	Pokud se odpovědí na tyto otázky nedočkáme, bude zle ve státě českém. Zle jako vždycky. Česká státnost bohužel už tradičně záleží na vršení třeskutých otázek, na které nikdo nikdy neodpoví.

***

Proč si Langer taková nejasná obvinění bez důkazů neodpustí?

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Peníze nejsou věc názoru, buď jsou, nebo ne.
22.9.2006    Mladá fronta DNES    str. 10    Názory
    KAREL STEIGERWALD        
Podle ministra Tlustého jsou veřejné finance ve stavu „u snědeného krámu“, podle jeho předchůdce jde o pustou lež.
	Stav veřejných peněz je předmětem vášnivého politického sporu - názor střídá názor. Příznivci socialisty Sobotky se sdružují kolem jeho pohrdlivého úsměvu a malý není ani zástup kolem chmurných zpráv Tlustého. Názory na rozpočet odpovídají výsledkům voleb, nikoliv stavu rozpočtu. Problém je, že na čísla (a finance jsou čísla) nemůžou mít lidé různé názory - peníze buď jsou, nebo ne, ať už názor na to je jakýkoliv. Politický spor o stavu veřejných financí je nesmyslný.
Chybějí peníze, nebo nechybějí - to není věc názoru. Jako byste se přeli o to, kolik máte v peněžence a jaký máte plat. Peněžence jsou vaše názory jedno, peníze v ní jsou, nebo ne a ani výše vašeho platu není závislá na vašem mínění.
	Veřejné finance jsou prý věc složitá a nejasná - nadaná božským ozářením. Ministr financí by však měl co nejdřív vzít tabuli a stav veřejných financí vysvětlit.
Exministr by měl podat protivysvětlení. Obé na úrovni -jsou tam peníze, nejsou tam a kolik? Zjistili bychom tak, kdo lže, a kdo ne. Nemuseli bychom pak zapalovat auta na ulicích jako vášniví Maďaři.

Ministr financí by měl stav veřejných financí pořádně vysvětlit

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Pejcha ministrovat
19.9.2006    Mladá fronta DNES    str. 10    Názory
    KAREL STEIGERWALD        
Udělejte audit: co dává ministerstvo kultury kultuře a co tam dělají ministři? 

Bleskem z hodiny na hodinu jmenovaný ministr kultury stejnou rychlostí na hodinu odvolal ředitele Národního divadla. Zařadil se tak stylem i myšlenkami po bok svého socialistického předchůdce Jandáka, stejně rychle a znenadání jmenovaného a stejně rychle z hodiny na hodinu rozdávajícího propouštěcí i jmenovací listiny. 
	Ředitelé i ministři přicházejí a odcházejí. Způsob, jakým se to děje, ukazuje, jakou cenu tomu ředitelování a ministrování kdo dává. 
Už druhý ministr má k svému náhle získanému úřadu kvalifikaci populárního (a dobrého) herce. Úvaha politiků je tristní: dáme ho tam, lidi ho mají rádi. Udělat to mohou, protože ministerstvu kultury, potažmo celé kultuře, nepřisuzují žádný význam. Ministerstvo tu je, tak tam někoho oblíbeného strčíme. Proč na toto ponižující zacházení přistupují dobří herci, je záhadou. Lidská pejcha ministrovat je asi bez hranic. 
V pondělí jsi herec, ani ve snu by tě nenapadlo ministrovat kulturu, v úterý už jsi ministr, ve středu rozhoduješ, jaks’ to hrál ve filmu: řízně, jako šavle, protože máš už názor a víš, jak na to. Jandák říkával „tak to bude, jak jsem řekl, hotovo dvacet“. Nebo řekl šmytec? Už si to nepamatuju. 
	Hloubkový audit, jak je teď v módě, by se na ministerstvu kultury určitě vyplatil. Co tam ti ministřiherci vlastně dělají, co a proč se chystá dál, prospívá to kultuře něčím? Když se stát o kulturu nezajímá, může to být kultuře prospěšné, ale jak poplatníkům vysvětlit, proč je kvůli tomu nezájmu zřízeno ministerstvo s ministrem, náměstky, limuzínami a tak dále... a proč k tomu je zapotřebí superpalác. 
	Ministerstvo kultury mělo vždy důležitý politický smysl: bylo do počtu při koaličním dělení vládního kožichu. 
	I výměna ředitele divadla je svého druhu kultura. Má své parametry, procedury, svou eleganci a svůj věcný obsah. Zacházet s ředitelem divadla jako s hadrnošem, to je dost jasný signál, co je celá ta kultura zač: obtížný hmyz, ponížit, povýšit, nakopnout či pozlatit. Nebo obráceně - co je zač ten ministr. Přesně to, k čemu se vládě hodí: leskem svého herectví polepšit její pověst u lidí. Jednou se možná dočkáme vlády sestavené jen z herců, zpěváků a fotbalistů. Bude to vláda národních miláčků. 
	Ale vážně: Křupanství Jandáka bylo dost otřesné. Štěpánek se k němu připojil, dokonce na veřejnou Jandákovu žádost. Ale ani jeden z nich za to úplně nemůže - odkud mají vědět, co to je být ministrem kultury, když to neví asi nikdo? 
No, a když se neví, tak se poroučí - jako na apelplace. Otázka je: proč tak křupansky? Aby se zahnaly rozpaky? 
	Býval jeden ministr, Pavel Dostál. 
Nevěděl také, jak ministrovat, ale neporoučel, nýbrž říkal: já umělcům pomoct v ničem nemůžu, tak alespoň chodím na výstavy, koncerty, do divadel, na premiéry filmů, aby umělci viděli, že jsem s nimi a že je mám rád. Bylo to počínání lidské, ne ministerské. 
	Štěpánek by se měl rychle z té zlaté ministerské židle poděkovat, než bude hůř a šikmá plocha se pod ním rozkymácí. Nemá zapotřebí dělat vládě zábavné křoví a zupáka na ministerstvu, které nikdo nepotřebuje, nechápe a nechce. Vždyť ani to první, co bych od takového úředníka očekával, štábní kulturu výměny ředitelů, když už je chce vyměňovat, nezvládl. Ostatně i to „chce vyměňovat“ nemá podobu seriózního a prozkoumaného rozhodnutí, nýbrž osvícení z nebes. 
	A poučení? Se státem, umělče, není radno se spojovat - ať jsi ředitel nebo ministr - kopne tě pak, pomluví a udělá z tebe zločince. Na hodinu. Zrušením ministerstva kultury by si umělci ušetřili mnoho hanby. 

***

Jednou se možná dočkáme vlády sestavené jen z herců, zpěváků a fotbalistů. Bude to vláda národních miláčků.

Některá nejnovější zatmění politických mozků
14.9.2006    Mladá fronta DNES    str. 10    Názory
    KAREL STEIGERWALD        
Volební pat, zdá se, způsobuje častá zatmění v hlavě. Směnečný expert Havel ve službách Paroubka charakterizuje činitele První městské banky jako bankovní idioty a finanční kretény - a Paroubek byl v té bance předsedou dozorčí rady, čili vrchním dozorcem nad idioty a kretény. To útočí Paroubek dnešní na Paroubka tenkrát? 
	Opozice neschválí ve Sněmovně státní rozpočet, pokud přestoupí stomiliardový dluh. Ten dluh sama vytvořila, když ještě byla vládou. Kdyby byla vládou i teď, také by ten svůj zadlužený rozpočet neschválila? V Praze už běží volební kampaň ČSSD o zlořádech ve městě - přesně těch, za které měla ČSSD na radnici celé volební období odpovědnost: sport, školství, sociální péče, zdravotnictví. To chtějí získat hlasy upozorňováním na to, co nedokázali? 
	KSČM dělá vše pro blaho člověka atd. Ve Sněmovně se uvelebil jejich poslanec, pan Bachař, který pro lidi dělal to, že je krutě bil. Komunisti mu věří. Buďto chtějí ukázat, co už si zas mohou dovolit, nebo jsou na bachařovu slávu hrdí. Je to dobrá reklama svého druhu: volte nás, my vás budeme bít. 
	Nejhůř je na tom, jako obvykle, policie. Od srpna nevyšetřila v Topolánkově kauze ani to, co novináři zjistili za jedno odpoledne: Topolánkovy akcie nebyly zastaveny, když je prodával. Chcete lepší důkaz závislosti policie na politice? 

***

Policie od srpna nezjistila, na co stačilo novinářům odpoledne 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Kubice I, II nebo i VI
13.9.2006    Mladá fronta DNES    str. 10    Názory
    KAREL STEIGERWALD        
Napište si svou vlastní zprávu o čemkoliv a hoďte ji po lidech. Zabere to 

Kubiceho listina č. II je triviálně napsaná žargonem estébácko-fízlovským. 
Možná už novodobě policajtským. Nebo je jazyk fízlů odjakživa stejný? 
	Takových zpráv si můžete napsat za večer, kolik chcete. Klidně se dočkáme Kubice III, IV nebo i Kubice VI. Kdysi tak bylo napsané Olovo o Petře Buzkové. Sflákáte dohromady útržky skutečných a všem známých informací s různými „byl pověřen, propojení, mediální potenciál, vazba na někoho“ a tuto směsici vrhnete na veřejnost s tragickým výrazem idiota a poukazem na tajemný původ zprávy. Nejlepší je tvrdit, že ji přinesl sám čert - zasmrděl, zmizel, listina po něm zbyla. Paroubek ukazuje soubor banálních a všeobecně známých trivialit - jako by nalezl kámen mudrců. 
	Baštovi takové hlouposti podstrkovali v metru neznámí tvorové, Zeman měl svůj kufřík senzačních listin od blázna. Paroubek má čestného dodavatele, jehož bude pro tu čest krýt. Napsat si Kubiceho libovolné pokračování o čemkoliv je snadné - a jistě se i v budoucnu podobných elaborátů dočkáme. Mají při vší triviálnosti na publikum určitý vliv a pokušení je to velké. 
	Riziko je naopak malé. Skutečný věcný obsah takových materiálů se nehodnotí nikdy - případnému padělateli nic nehrozí, zájem publika je přelétavý a v dobách, kdy pitomost materiálů je očividná, už nikoho nezajímají. Jakou má dnes cenu tvrdit, že Zeman měl v kufříku hlouposti? Kde je Zeman a kde je kufřík! Sepisovatel Kubicových kufříků je hrdina okamžiku: teď a zde. Za půl roku už je to vše pryč. 
	Plukovník Kubice a jeho zpráva - to je jiný případ. Kubice není cizí blázen, tajemný muž z metra nebo čestný neznámý, je to konkrétní důstojník policie, sám rozhodl o zveřejnění, sám za to ručí, sám by to měl obhájit a vysvětlit. Nezveřejnil také listy z nebe přilétlé, nýbrž policejní materiály - měly by mít náležitou policejní důstojnost. Jenže i Kubice dopadá jako všechno před ním: celá napínavost a záhadnost jeho zprávy zůstává dodnes (tři měsíce po volbách) bez vysvětlení, bez věrohodného komentáře. Známe jedině jakési tahanice, zda směl, či nesměl věc zveřejnit, i to s výsledkem nesrozumitelným. Ale o věrohodnosti obsahu, o faktech neznáme nic, jako by důstojník Kubice byl totéž co Zemanův pošuk s kufříkem. Že se Paroubek na důstojníka rozvzteklil, je pochopitelné. 
Proč s tím důstojník vylezl těsně před volbami, si také žádá nějaké vysvětlení a debatu. 
	Nedočkáme se. Kubice I zapadne jako všechno předtím. Nikdy se nedozvíme, jestli šlo o mazanou předvolební manipulaci, nebo o senzační zjevení pravdy. Už i důstojník policie může ukazovat listiny, jaké chce. Nikoho to nezajímá. Pohádka o vlku je naplněna. Na senzační dokumenty, které znamenají bůhvíco, jsme už zvyklí jako na počasí. Tolikrát už se křičelo, že jde vlk, a nic nepřišlo, až si nakonec vlka, který přišel, z nás pasáčků nikdo nevšímá. My se zde divíme Kubiceho zprávě I či II, lačni po faktické analýze a informaci, ale máme události daleko starší - také bez dalšího vysvětlení. Zgarbovy pozemky, šibování s miliardami - co to bylo? 
Zgarba je jen příklad - jeden z tisíců. Podobný je i Topolánkův dluh, úvěr či co. To se také rozplyne bez jasného označení a poměření? Řekl bych, že ano. 
	Politický terén je strašlivý - můžete do něj vrhat granáty, jaké si přejete, nic se po výbuchu nestane. Klausova vila ve Švýcarsku byla jen nesmělou vlaštovkou - od té doby přituhlo. Problém je, že neexistuje arbitr, rozhodčí, věrohodný bůh, který by Čechům řekl: Toto je pravda, toto ne. Ani soudům nikdo už neuvěří - natož bohu, policii či třeba jen čestnému slovu politika. Všemu se zklamaní pasáčkové vysmějí. A mají recht. Český politický terén je rozbombardovaný. Čemu jsme se kdysi divili u primitivního hulváta Sládka (republikán), to máme dnes na talíři od všech. Paroubek je soudný, ví, jaký salát vytáhl na světlo. Ale divte se mu - udělal to co všichni jeho předchůdci. 

Politický terén je strašlivý - můžete do něj vrhat granáty, nic se nestane. Klausova vila ve Švýcarsku byla jen nesmělou vlaštovkou - od té doby přituhlo. 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Nám nic nehrozí, vždyť ani nemáme mrakodrapy
9.9.2006    Mladá fronta DNES    str. 10    Názory
    KAREL STEIGERWALD        
Před pěti lety, v úterý, v půl deváté ráno, 11. září, napadli teroristi Spojené státy krutým, fanatickým a rafinovaným způsobem. Zkáza mrakodrapů uvedla v chod události, jejichž konce ani dnes nedohlédneme. Běží válka s terorismem, má střídavé úspěchy, řadu teroristů zabila, jiní se narodili, vojska obsadila dva státy s teroristickou diagnózou - s nadějí, že do nich vloží alespoň kus svobody. 
	Válka proti terorismu, odstartovaná esteticky dráždivým a mediálně vděčným zničením dvou mrakodrapů, má mnoho kritiků. Většinou, paradoxně, z řad občanů demokratických zemí, právě těch, na které jako na sídlo ďábla terorismus útočí především. Islámští teroristi válku proti sobě vítají. 
Válka přináší násilí, krutost, zabité děti, spálené kusy země. To je pro terorismus nejkrásnější kulisa. Svět hoří, vzhůru, bratři. 
	Kritici říkají, že válka proti terorismu terorismus vyvolává, vnucuje muslimům náš svět a ohrožuje naši svobodu víc než teroristické útoky. I pro kritiky války proti terorismu je ta válka požehnáním - jak krásně se kritické perutě nad válčištěm skví. 
Jako za časů vietnamské války, která byla válkou proti komunismu, ale do dějin ji prodali jako největší selhání a agresi USA. 
I dnešní válku prodávají jako soukromý podnik válečníka Bushe, jako zločin imperialismu. 
	Náš spor o americké rakety je všech protiteroristických událostí část. Pod všemi vrstvami tohoto sporu leží jednoduché otázky: chceme bránit svůj způsob života? A s kým a jak? Sami? S civilizací, k níž patříme? Nebo raději ne? Je lepší přikrčit se, smeknout - s nadějí, že si nás zlo nevšimne? 
	Ale zlo lidi nepřehlíží. Americké základny v Česku nejsou nebezpečné. Nebezpečné je být bez nich. Jenže nejlepší česká odpověď zní: Co se bojíte, vždyť nemáme mrakodrapy! 

Americké rakety jsou bezpečné. Nebezpečné je být bez nich. 

O autorovi| KAREL STEIGERWALD, komentátor MF DNES
Foto popis| Článek obsahuje jednu nebo více fotografií bez popisuO autorovi| KAREL STEIGERWALD, komentátor MF DNES
Foto popis| Článek obsahuje jednu nebo více fotografií bez popisu

Komunismus na rozcestí.
7.9.2006    Mladá fronta DNES    str. 10    Názory
    KAREL STEIGERWALD        
Ale kam jít? A proč? 

Poslanec Vondruška je odpudivý typ arogantního bachaře. Na svou černou (totiž rudou) minulost je hrdý. Asi se domnívá, že komunismus je na výsluní. Nestydí se, svou minulost nepovažuje za hanebnou. 

Komunisti mají své hrdiny: bachaře, udavače, pohraničníky 

Může být. Proč by nějaký komunistický bachař měl svou minulost hodnotit špatně? Potíž je v tom, že Vondrušku dobře hodnotí KSČM, za niž je poslancem. Jak je hrdá na Fidela Castra, na Severní Koreu, na Stalina, tak je hrdá i na Vondrušku, který i dnes posuzuje politické vězně jako „individua s úchylkou“. 
	Ale proč by KSČM neměla být hrdá na bachaře, když je hrdá na udavače, kterého si postavila do čela? Ctěme rozsudky: na udavače, který podle soudu nepoznal, že je udavač. KSČM je prostě hrdá na svět komunismu. S těmito hrdostmi a láskami je to koneckonců jedna z mála posledních starokomunistických stran na zeměkouli. Nemůže se proto divit, že její pozice na politické scéně je trapná - nemá partnery, nikdo s ní nechce spolupracovat, nemá na veřejnosti úctu. 
	I ten nešťastný Paroubek, který si od komunistů slibuje, že mu bezplatně pomohou k moci, bude od nich muset nakonec odskočit. Jeho vlastní straníci jej k tomu přimějí, jako lidovci přiměli Kalouska. V izolaci se díky sbližování s KSČM ocitají i socialisti. Komunisti mají své hrdiny: bachaře, udavače, pohraničníky. Na české politické scéně představují anachronický extremismus. Mají jednu zásluhu: vše pohltili, ostatní extremismus je výjimečně slabý. Je to zásluha relativní, zas máme výjimečně silné právě ty komunisty. 
	Jsou dnes na rozcestí. V izolaci mohou pobývat ještě léta. Pár procent voličů vždy vylákají. 
Nebo se vydají na cestu modernizace. Ale kam a s kým? A proč vlastně? Mají snad v kapsáři lepší pamlsky než ČSSD? 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Slibme, soudruzi, lidu cokoliv. Jsme na tahu
5.9.2006    Mladá fronta DNES    str. 10    Názory
    KAREL STEIGERWALD        
Nejprve zaměstnávali estébáci Falmera, nyní zaměstnává Falmer je. Estébáci byli tehdy nahoře, cvičili je v KGB. Dnes je nahoře Falmer. Je místopředsedou Sněmovny. Je vám to k smíchu, nebo k pláči?
	Ve Sněmovně je několik bachařů z komunistické věznice. Na antikomunisty je kampaň - jsou štvaví, nenávistní, zkrachovalí.
Falmer by měl z vysoké politiky odejít sám od sebe. Tento cvičenec StB je státu nebezpečný. Spolupracoval kdysi za pár stokorun, na tom nelze dnešní důvěru založit. A je-li pravda, že tehdy nerozeznal, s kým za ty stokoruny spolupracuje, je nebezpečný dvojnásob - co všechno nerozezná dnes? Komunistická strana jej za nedůvěryhodného nepovažuje, byla to tehdy její rozvědka a její nám nepřátelský stát.
Komunisti už jsou zase neomalení, jako kdysi bývali. Nafukují se, lžou, sebevědomě se sápou na moc. Bachař s přezdívkou Filipes, dnešní poslanec, vás bez obav ujistí, že tehdejší političtí vězni si trest i trýznění zasloužili - a on byl jejich vychovatelem. Dívá se na vás mlsně - mít zas tu moc, i vás strčí do díry.
	Komunisti myslí, že jdou nahoru, že sahají po moci, že už brzy, jedny volby, dvoje volby, budou zase vládnout. Co se stalo, bylo zapomenuto, dnes platí jen dnešní sladké řeči: komunismus je hvězda lidstva. Kolem sladkých řečí se shromažďují jako tenkrát vzdělanci, řečmi omámení, myslitelé, propagandisté, filozofové -bojovníci za sladké řeči. Dnešní komunistické heslo je stejné jako kdysi: slibme lidu cokoliv, soudruzi, jsme na tahu.
	Nejsou. Propadli omylu - pletichy politických stran, které mají zálusk na jejich dvanáct procent hlasů z voleb, jim pletou hlavy. Expremiér Paroubek s nimi chce jít k moci - odsud jímá komunisty závrať: Soudruzi, bude se to opakovat! Proto se jim také vlévá nová krev do žil: Na komunismu není nic hanebného. Estébáctví nepáchne, důstojník StB nesmrdí, být tehdejším papalášem je velká dnešní čest.
	Nynější rozmach komunismu, tento optický klam, je dílem expremiéra. On potřebuje jejich dvanáct procent hlasů. Jinak už nikdo jiný.

***

Kdo dnes potřebuje komunistické hlasy? Už jen expremiér.

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Krátce
2.9.2006    Mladá fronta DNES    str. 06    Názory
    Karel Steigerwald        
KOMENTÁŘ JEDNOU VĚTOU: Pan Sommer svědčí v Kořistkově aféře, že slyšel slova deset milionů a něco o politické budoucnosti, což lze snadno rozšifrovat: deset milionů občanů má zlou politickou budoucnost. 

O autorovi| Karel Steigerwald, komentátor MF DNESO autorovi| Karel Steigerwald, komentátor MF DNES

Politická matematika a pochod silné nohy
1.9.2006    Mladá fronta DNES    str. 06    Názory
    KAREL STEIGERWALD        
Obrozená KDU-ČSL nepodpoří Topolánkovu vládu, která chce připravit předčasné volby. V žádném případě nepodpoří žádnou vládu, kterou podpoří komunisti. A zatřetí nepodpoří předčasné volby. Ale vláda vznikne jen opačným postupem: podporou Paroubka, Topolánka či nových voleb.
	Splnění lidoveckého postoje znamená, že v této zemi nebude už nikdy nikdo vládnout. Mohli by to vyjádřit stručněji: uděláme všechno, aby se vládní krize nevyřešila. Je to záhadné politické stanovisko. Lidovci v tom nejsou sami. Záhadná stanoviska mají i další strany. Komunisti podpoří jen ČSSD, ale vědí, že další tři strany slíbily, že sociální demokraty kvůli KSČM nepodpoří. ČSSD podpoří jen sebe, komunisty a odborníky. Takovou vládu nepodpoří ti další. Předčasné volby podpoří Topolánek. Sestavuje vládu, která za měsíc nedostane podporu, i kdyby ji podpořili třeba i lidovci, kteří ji nepodpoří. Co si o takové politice myslet? Jediný, kdo se chová čitelně a ze svého hlediska rozumně, je Paroubek. Čím víc záhad a bezvládí, tím víc naděje, že jednoho dne začnou lidé považovat i pochod silné nohy na Prahu za spásné řešení.

***

Originální politické řešení: u nás už nebude nikdy nikdo vládnout

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Nenávistná labutí píseň
31.8.2006    Mladá fronta DNES    str. 06    Názory
    KAREL STEIGERWALD        
Antikomunismus znamená nechtít hodnoty a praxi komunistů 

Antikomunismus je mrtev a zdiskreditoval se, tvrdí analytik ČSSD Novotný. Je to záhadné tvrzení. Mrtev je každý, kdo komunisty kritizuje a kdo odmítá jejich učení? Kdysi to opravdu platilo, když měli komunisti moc a zabili miliony lidí. 
	Antikomunismus je toto: víra ve svobodu lidí, v demokracii, v občanská práva, ve svobodný hospodářský život, víra ve společnost, která lidi z politických důvodů nezabíjí, víra v bezpečí majetku. To vše, obecně řečeno, jsou hodnoty objevené lidskou společností na nekonečné cestě od krutovlád ke svobodě. Žádnou z těchto hodnot komunismus, když měl tu moc, nikdy nectil. Všechny pošlapal a zaměnil v jejich opak. Jeho paradox, na rozdíl od nacismu, který říkal přímo, co je zač, tkví v generální lži. Marx-leninské učení se odvolává ke všem humanistickým ideálům, které ničí. A i to ničení humanismu obhajuje humanismem - to kdysi spletlo mnoho přemýšlivých idealistů a toho dnes využívají vypočítaví populisti a mocichtivci. Pořád strkají lidem před oči slib blahobytu a svobody, který vždy plnili právě ničením blahobytu a svobody. Ponechme stranou, proč tak konali, konstatujme jen, že to nebylo ze zvrhlosti Stalina či Pol Pota, nýbrž že to vyvěralo logicky z ducha komunistického učení. Kdo začal budováním rudého ráje, vždy skončil u koncentráků a vražd. Komunističtí intelektuálové, tehdejší i dnešní, rádi prodlévají u projektů toho ráje - u rudých koncentráků prodlévají neradi a vidí je jako nepodstatný přešlap dějin. Paradoxní je, že komunismus vždy uměl vycpat své mučírny a popraviště i těly komunistických intelektuálů, kteří často ještě i na šibenici svému učení blahořečili. Většina dnešních komunistických myslitelů typu Ransdorfa či analytika Novotného má velké štěstí, že je komunismus už bezmocný. Na rudé popraviště by šli v první řadě. 
	Nechtít komunismus, být antikomunistou znamená nechtít hodnoty a praxi komunistů. Chtít pravý opak - svobodu lidí, vládu zákona, demokracii, humanismus a podobné, jen zdánlivě omšelé hodnoty. 
Že by tyto hodnoty byly mrtvé a zdiskreditované, může si myslet jen komunista - je to pochopitelné, protože mu stojí v cestě. 
	Analytik Novotný se považuje za sociálního demokrata. Má svým způsobem pravdu. Mezi Paroubkovou sociální demokracií a komunisty není už velký rozdíl. Sbližování těch dvou stran není postavené na přibližování komunistů k socialistům, nýbrž na opačném pochodu. Socialisti se snaží ztotožnit s komunisty. Mravy, zvyky, kulturou i idejemi. Proto se jim zdá, že antikomunismus je mrtvý, zdiskreditovaný, hloupý, že je to labutí píseň plná nenávisti. Antikomunismus není žádné politické hnutí, natož strana s programem, je to vztah lidí ke komunismu. Lidí, kteří mohou mít různé, často i protichůdné ideály a představy, ale kteří mají jeden ideál společný: svobodu. 
Paroubek a jeho socialisté si nemyslí, že se komunisti od ostatních stran nějak podstatně liší - mají dvanáct procent z voleb a hotovo -jsou to taky demokrati. Čili spojenci. Ale evropský sociáldemokratismus nebyl nikdy spojencem komunistů - byl k nim alternativou, byl zásadně jinou cestou. V Česku dochází ke sbližování, v němž menší dravec postupně pohlcuje toho většího i s Paroubkovými botami. 
	K zesměšňování antikomunismu přidává Novotný i převlečkabátníky a lidi se špatným svědomím, kteří prý komunistům sloužili a dnes se bojí, aby jim to někdo nepřipomněl, a proto jsou antikomunisty. Označil mou osobu, v duchu věčného komunistického označování, za živnostníka s antikomunismem, který zažívá hořký konec. Nutí mě, abych mu připomněl, že podobně jako miliony jiných antikomunistů jsem nebyl nikdy v KSČ, nikdy jsem komunismus nevychvaloval a ani v mládí neopěvoval, žádné pěkné kariérní místo jsem za komunistů neměl. Odmlouval jsem, vyhazovali mě z práce a zakazovali mé divadelní hry. Ale co je to platné -komunista vám vyčte i to, že jste za komunistů z vypočítavosti chodili do školy. Řekne: proč jste, zbabělče, tenhle článeček neuveřejnil v novinách už tenkrát? No proč asi, pane Novotný? 

***

Evropský socialismus nebyl nikdy spojencem komunistů - byl k nim alternativou, byl zásadně jinou cestou. U nás dochází ke splývání obou hnutí. 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Kůl v plotě je i Paroubek
29.8.2006    Mladá fronta DNES    str. 06    Názory
    KAREL STEIGERWALD        
Situace není jasná už jen končícímu premiérovi - je sebejistý jako Jakeš

Premiér Paroubek se raduje: Topolánek vše prohrál, musí jít od toho, sestavovat vládu bude teď on. S kým, to prozradí, až jej prezident pověří. Topolánek už je jen kůl v plotě, pomáhá si Paroubek posměšně jakešovským příměrem.
	Je to poněkud nepochopitelné.
Po kotrmelci s lidoveckým Kalouskem se všechna vzájemná jednání vyčerpala. Každá strana dala svůj zásadní politický názor: zelení a lidovci nikdy s komunisty vládu neudělají, Paroubek zas nikdy s ODS. ODS nikdy s komunisty, s ČSSD jen bez Paroubka a podmínečně.
Komunisti jen s ČSSD. K takovému postoji mají všechny strany svůj vnitřní pádný důvod a nelze jim nic vyčítat. Drží se správně a poctivě svých světonázorů a programů. Veřejnost by to měla ocenit.
Strany ze svých závazků nekuchtí mocenské bramboračky. Vládu však proto nelze sestavit.
	Končící premiér to nevidí. Směje se Topolánkovi, že má jen 81 hlasů a že zkrachoval. Sám jich má 74.
Zkrachoval tedy také. Ale krach je příliš válečnický termín. Jde jen o politickou situaci, kterou nemohou rozplést a rozsoudit politici, nýbrž ti, kdo ji spáchali - voliči. Prezident se nemýlí - voliči dali politikům neřešitelné zadání. Uplynulé tři měsíce planého jednání to ukázaly jasně. A politická scéna, patrně krom Paroubka, to také už od voleb dobře ví - tři měsíce byly určeny k tomu, aby se poctivě a veřejně předehrála nemožnost sestavit vládu a aby to uviděl i ten nejméně pozorný volič.
	K sestavení řádné vlády je už jen jediná cesta. Není v rukou Paroubka ani Topolánka. Je v rukou šíleného jedince, který se ve Sněmovně pochopitelně může vynořit - podobně jako se z nějakého pomateného idealismu vynořují osamělí političtí vrazi. To v lepším případě. V horším se může vynořit někdo podplacený a rozhodnout, že vláda (ať už Paroubka či Topolánka) vznikne.
Moudrý politik by se takové vládní třaskaviny ihned vzdal, protože by větřil příští úpadek. Vládnout z rukou šílence?
	Končící premiér se nepochopitelně holedbá, že on vládu předvede. Po lidoveckém kotrmelci a čitelném postoji zelených je jasné, že nepředvede - leda by z rukávu vytáhl onoho šílence. Mocichtivost bývá zhoubná a oslepuje - pokud Paroubek riskantní model ČSSD, KSČM plus šílenec z rukávu vytáhne, pohřbí politickou prosperitu ČSSD na mnoho let, jako by Kalousek pohřbil KDU-ČSL, kdyby jeho projekt s komunisty nesmetla vnitrostranická demokracie lidovců.
	Paroubkovy analýzy už v sobě nemají nic racionálního, opírají se jen o přesvědčení, že politiku lze ukřičet, že hrubostí a agresivitou lze dosáhnout výsledku. Kůlem v plotě není pro celou politickou scénu či pro veřejnost, nýbrž hlavně pro svou vlastní stranu. Paroubek sám, jako kulturní či civilizační zjev, představuje ten druh postkomunismu, pro nějž je vše komunistické přijatelné, normální, akceptovatelné - vždyť to byl celý jeho život, kariéra, zkušenost. Politika jako násilí, agrese, tlak a křik. Paroubkův povolební projev nebyl omyl, ale upřímný výtrysk. Tak si to myslí, jak to řekl. Proto se bez obav pekelcuje s komunisty a připadá mu nepochopitelné, že to někomu vadí. Česká politika se elegancí a noblesou příliš pyšnit nemůže -Paroubek je té elegance prvobytně pospolný styl.
	Jedno je na celé politické krizi dobré: běží v demokratickém prostředí, nikde žádné bojůvky, atentáty, společnost je klidná a krizí vlády se nevzrušuje. Nikdo se neobává nárůstu vlivu populistického uzurpátora ani občanské války, zatýkání odpůrců, explozí a podobných fanatických jevů, obvyklých za časů krize. I poněkud křiklavější (Kalouskův) přešlap měl za následek jen opravný pohyb demokracie v KDU-ČSL.
	Veřejnost nepochybuje, že krize bude řešena demokraticky, ústavně, bez otřesů. V tom lze vidět stabilitu českého státu. Klid veřejnosti by mohl politiky inspirovat. Když nikdo nemá dost politických sil, aby si vzal vládu, je třeba se znovu zeptat. To by měl pochopit i Paroubek.

***

Mocichtivost oslepuje - pokud Paroubek z rukávu vytáhne riskantní model ČSSD, KSČM a šílenec, pohřbí politickou prosperitu své strany na mnoho let

O autorovi| KAREL STEIGERWALD, komentátor MF DNES
Foto autor| KRESBA: MIROSLAV KEMEL, www.kemel.czO autorovi| KAREL STEIGERWALD, komentátor MF DNES
Foto autor| KRESBA: MIROSLAV KEMEL, www.kemel.cz

Hrozí vláda zrady a komunistů
25.8.2006    Mladá fronta DNES    str. 06    Názory
    KAREL STEIGERWALD        
Paroubek měl ve svém povolebním projevu pravdu: jedná se o únorový puč. Jenže přišel až včera. Pokud se nevzbouří některá stranická grémia, budeme mít vládu ČSSD, KDU-ČSL a komunistů - ti budou maskovaní.
	Volby umožňovaly i vládu zcela opačnou. Co je to tedy za volby a co je to za demokracii, v níž volební výsledek umožní jakoukoliv vládu, takovou i opačnou, a v níž podoba vlády nezáleží na volbách, nýbrž na dohadech politiků. Proč se mají voliči namáhat? Moc je moc. Český politik pro ni udělá moc. Do úst si vloží blaho vlasti, demokracii, poctivou práci a podobné haraburdí, v činech provede všechno, co ho udrží nahoře či co ho nahoru pustí. Nejnestydatěji, už tradičně, v této nepěkné hře dopadají lidovci. Do voleb šli s antikomunistickým programem, s jasným signálem, že jejich povolební partner nebude levice. Co kdysi ODS našlápla opoziční smlouvou, to nyní lidovci dorazili. Byl kdysi slavný a zavrhovaný kreslený vtip: Lidovci jsou svině. Dnes se do hlav zas vkrádá. Není větší příklad politické proradnosti než nynější lidovec. Spojí se s kýmkoliv, jen když to zachrání vlast.
	Vláda, kterou Paroubek nabízí, je za hranicemi ústavních zvyklostí. Nevyplývá z voleb, nýbrž ze sekretariátů. Kdo volil koalici komunistů s ČSSD? Nebo koalici lidovců s KSČM? Byly takové koalice před volbami? Kalousek včera přiznal, že jeho a Paroubkova vláda se o podporu komunistů opře a že je to z jeho strany velký ústupek. Není to ústupek, je to podvod na voličích. Pokud by se přidali i zelení, byli by na tom stejně. Ale nejsou. Prohlašují i dnes: s komunisty nikdy. Říkat podpoře komunistů podpora napříč spektrem je jen slovní hříčka a zastírání.
	Pokud chtějí politické strany parlamentní demokracii uchránit, zbývá jim jediné: místo lží a triků formulovat své příští koalice, jejich cíle a tyto spolky dát znovu veřejně posoudit voličům. Když si voliči vyberou Kalouska plus komunisty s Paroubkem, bude to výsledek voleb. Ale zatím takovou vládu nikdo nevolil. Vznikne-li, bude samozvaná. Politice to asi zní otřepaně, ale moc se nedává v kancelářích, dává ji lid.

***

Moc je moc. A český politik pro ni udělá moc.

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Žebrota i práce se tresce, jděte pro dávky do Veselí
23.8.2006    Mladá fronta DNES    str. 06    Názory
    KAREL STEIGERWALD        
Potíže při sestavování vlády mají kořeny v dávné minulosti.
	U Jindřichova Hradce visí cedule s tímto textem: Žebrota se zapovídá podle § 2 zákona ze dne 24. 5. 1885 a tresce se vězením do 3 měsíců. Cestující hledající práci upozorňují se na okresní ústav pro bezplatné zprostředkování práce ve Veselí, kde se mohou po práci poptati.
	Je to text z úsvitu sociálního státu. Má dva konce. Na jednom je idea rozdávání peněz potřebným jako projev soucitu a solidarity, na druhém je teze o práci, po níž se mají pocestní poptati. Staré časy akcentovaly práci, zatímco soucit a solidaritu formou žebroty trestaly. Moderní stát před prací preferuje solidaritu. Žebrotu postátnil, vnesl do ní systém a z lidského soucitu učinil povinnost. Zatímco Paroubek preferuje soucit před prací a vyjadřuje jej množstvím dávek a příplatků, Topolánek sleduje cíl opačný: před dávkami dává přednost ptaní se po práci. Je jasné, že jde o dva světy, které se stěží spojí.
A když už by se spojily, jejich směs by byla nebezpečnou třaskavinou. Oba to vědí, a proto je vláda v nedohlednu. Na tom však není nic špatného: voliči to tak chtěli a oba lídři jen plní jejich přání. Polovina voličů se chce po práci poptávat, druhá chce od státu dávku.
	Splnit obě přání nejde, jsou protichůdná. Dnes těžko prosadíte ideu, že práce se tresce, a když někdo nic nedělá, má si dojít pro dávku do Veselí. Také neprosadíte, že se na lidi v zoufalé situaci stát má vykašlat a že práce je povinnost. Nějaká podoba sociálního státu tu bude vždy.
Jde jen o to, zda bude mít podobu chmurně střízlivou a strohou, nabádající k práci, či bude v rukou rozjařeného plýtvala, plného soucitu s každým pocestným. Je i možnost třetí: nechat to všechno na žebrotě.

***

Polovina voličů se chce ptát po práci, druhá chce od státu dávku

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Policii žádné výhody
31.7.2006    Mladá fronta DNES    str. 07    Názory
    KAREL STEIGERWALD        
Ne

Policie se domáhá různých výsad a výjimek. Mnozí politici ji v tom podporují. Například chce bez viditelného výrazného označení jezdit libovolně rychle, protože buďto stíhá pachatele, nebo veze ohroženou osobu.
	Z téhož důvodu, kvůli bezpečnosti lidí, by policie naopak žádná zvláštní práva oproti ostatním mít neměla. Ze zkušenosti víme, že privilegia a nadřazenost policistů se proti občanům často obracejí. Policie je organizovaná síla, u nás často občanům nebezpečná, je třeba ji proto bedlivě kontrolovat. Už jsme se dočkali opilého agenta BIS za volantem - prý stíhal zločin a byl proto beztrestný. Dvoustovkou jedoucí policista po chvíli klidně obědvá, jiný se opilý nabourá a předstírá, že neřídil. Pověst naší policie je zlá - je třeba zvýšit její profesionální laťku: konej bezpečí a stíhej zločin v rámci zákonů, které platí pro všechny. Za výsadami a výjimkami se neskrývá potřeba policejní služby, nýbrž nadutost, arogance a přežívající podivné přesvědčení, že policie ztělesňuje mnohem vyšší pravdu a spravedlnost, než jakých jsme my smrtelníci schopni. Chcete-li policii dát výjimečně nějakou výsadu, neberte na to lopatu, vezměte si lékárnické vážky.

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Být antikomunistou? To je přeci čest.
28.7.2006    Mladá fronta DNES    str. 06    Názory
    KAREL STEIGERWALD        
Předseda komunistů Filip byl agentem StB a má soudní rozsudek, že to nevěděl. Obdivuje pohraničníky, kteří stříleli lidi, a odmítá kandidaturu lidovce Kasala na předsedu Sněmovny, protože Kasal měl protikomunistické vystoupení na shromáždění politických vězňů, které trýznili právě komunisti. Asi jim Kasal měl komunisty vychvalovat. Plížíme se zpět ke starým časům. Málo si toho všímáme - čas od času nás zarazí zpupnost nějakého komunisty, nehorázný výrok třeba o oprávněnosti vraždy Horákové, ale celý široký a bohatý proud komunistické obnovy, který se na nás valí, jako bychom neviděli. Poměry se za osm let vlády ČSSD hodně proměnily směrem k toleranci komunismu, k toleranci celého normalizačního husákismu a k návratu tehdejších manýrů. Hrátky s komunisty, které čas od času provozují všichni, kdo potřebují nějaké hlasy a na nichž ČSSD nyní staví svou povolební strategii, se nevyplácejí. Před čtyřmi lety měla ČSSD s komunisty 111 hlasů, ale žádného socialistu nenapadalo říkat: náš blok má přesilu jedenácti hlasů. Huba by mu musela upadnout. Dnešní huby vydrží všechno. Klidně udělají štvanici na Kasala, že je antikomunista. Tak jim alespoň řekněme: být antikomunistou je čest. 

Měl snad Kasal komunisty vychvalovat? 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Deset bodů k ničemu
26.7.2006    Mladá fronta DNES    str. 06    Názory
    KAREL STEIGERWALD        
Divíte se, že Paroubek odmítá své vlastní sliby? Byly hezké a nic neznamenaly 

Včerejší koaliční návrh přijmout jako základ vládního prohlášení deset předvolebních slibů ČSSD vypadá, jako bychom tu měli jen jednu stranu. Mohla by se jmenovat třeba Strana všeobecného dobra. 
Má desetibodový program zastřešující všelijaké podstrany, které předstírají, že se od sebe liší. 
	Socialisté se před volbami zavázali, že bude vysoká dynamika hospodářství, poroste životní úroveň, zvýší se důchody, klesne nezaměstnanost i zadlužení státu, zlepší se právo i životní prostředí, zvýší se výdaje na vědu, školy a kulturu, upevní se mezinárodní postavení ČR a budou se hájit zájmy ČR v zahraničí. Samé pěkné věci. 
	Koalice je přijala za své. Patrně to myslí jako vtip. Vtipné to určitě je. Přinejmenším donutí ČSSD přiznat, že takové všeobecné sliby, které může dát každý politik kdykoliv, nejsou k ničemu, ale nic nestojí a udělají dojem. Nebo jste snad už viděli politickou stranu, která slibuje, že hospodářství i životní úroveň poklesne, nezaměstnanost stoupne, zvýší se státní zadlužení, věda, školství i kultura budou vzaty u huby, životní prostředí se zhorší a tak dále... Jistěže neviděli. 
	ČSSD bude muset svůj slavnostní předvolební slib a závazek odmítnout a přiznat, že takové sliby jsou zbytečné, nemají žádný věcný obsah a dávají se jen v rámci balamutění voličů. Vládní program se na nich stavět nedá. Pokud by toto memorandum slibů mělo být základem vztahů mezi opozicí a příští vládou - bůh s námi všemi. Opravdová politika začíná až kus za memorandem, v oblasti, v které platí: jakým postupem, kterou metodou, jaké konkrétní číslo tam bude, co tvoří věcný obsah příštího zákona, kolik procent čeho, kudy povede která silnice, jaká dávka komu, kolik korun to stojí a tak dále... Řídit stát neznamená házet lidem všeobecné sliby dobra. Za nimi se totiž může skrývat cokoliv, jak se může přesvědčit čtenář rajských slibů v komunistických ústavách i v projevech Hitlerů či Husáků. Řídit stát znamená naopak předkládat věcné, konkrétní a praktické postupy, jak ten či onen problém řešit. Odpovědět na problém nezaměstnanosti stručným slibem „snížíme nezaměstnanost“ je odpověď bezcenná. 
	Bezcenných deset bodů se nyní vrátilo jako bumerang na socialistický stůl. Proč je tam koalice posílá, je nejasné. Jen politický blázen by řekl ano, to je dobré východisko pro dohodu mezi opozicí a vládou. 
	Koalice tedy žertuje, asi nás chce v horku pobavit, budiž, proč ne. Pohled na Paroubka, jak zamítá vlastní výtvory pro bezobsažnost, může anti-Paroubky potěšit. Tolik jste toho slibovali, a když to chce prosadit někdo jiný, jste proti. Jde vám o vlastní pejchu, nebo o blaho lidu? To jsou samé zlomyslné a zábavné otázky. Ale možná by nás víc pobavilo, kdybychom alespoň tušili, co dobré východisko pro dohodu mezi oběma bloky vlastně je. Zatím se zdá, a události to denně potvrzují, že žádné dobré východisko k mání není. 
	ČSSD svých deset bodů za bezcenné nepovažuje - i to je svého druhu vtip. Místopředseda Havel dodává, že za těmi body je osmdesát stran programu ČSSD. Myslí to tak, že mají pravozelení vládnout s programem ČSSD? Když bude humor pokračovat, přistoupí nakonec koalice i na těch osmdesát stran. 
ČSSD zůstane v opozici, koalice bude vládnout s jejich programem. Jenže i tento návrh Paroubek zamítne. A bude mít pravdu. Proč by koalice vládla s programem levice? To už by Paroubek mohl dělat opozici s Modrou šancí v ruce. 
	Skoro každý den chodí politici k pultíkům, aby před novináři a podobným publikem řekli mnoha slovy nic. Bylo by dobré, kdyby se to publikum přestalo dostavovat. A kdyby přišlo až na konec té komedie. Až bude co říct. Až bude rovná vůle, jak zpívá básník. Cesty mohou býti rozličné. Jenže politika nejsou ty cíle, nýbrž ty cesty k nim. 
Tolik k problému pěvec J. Kollár. 

Deset bodů ČSSD jako základ vládního programu koalice? To už by Paroubek mohl dělat opozici s Modrou šancí v ruce. 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Sněmovna bude, snad
20.7.2006    Mladá fronta DNES    str. 06    Názory
    KAREL STEIGERWALD        
Prožíváme politickou krizi hodnou talentu státníka. Ale máme ho? 

Nový návrh: pravozelená koalice nepostaví kandidáta, kandidát ČSSD bude zvolen s podmínkou, že ve třetím kole sestavováním vlády pověří toho, kdo bude mít sto jedna hlasů. Sto jedna hlasů neexistuje. Kdyby ano, zvolila by ta stojednička někoho už dávno. Když na tento Paroubkův návrh Paroubek přistoupí, může podat demisi, vznikne nová vláda a budeme o krok dál. Neboli blíž. K volbám, které Paroubek nepřipustí. 
	Proč má Topolánek sestavovat vládu jako první? Protože je na tom o koňský chlup lépe. Má širší koalici, má společný zelenopravý program a ve volbách dostala jeho stovka víc hlasů než Paroubkova. Koňský chlup mu však nepomůže, Paroubek má také sto hlasů a všechno mu zakousne. Je na tom o týž chlup hůř - nemá koalici, nabídnout může jen komunisty a ve volbách dostal s nimi dohromady míň hlasů než pravozelení. Ale Topolánek mu každou vládu zakousne. 
	Vláda s jedním či dvěma koupenými, získanými či jen přesvědčenými poslanci z druhé strany je v naší situaci mimořádně nechutná a nebezpečná - kdo nás přesvědčí, že se neustanovila korupcí či vydíráním? A i kdyby ne, tak zásadní rozhodnutí, jako je vznik vlády, má být v rukou jednoho poslance z důvodů - dejme tomu všelijakých? Takový poslanec by si zasloužil, básnicky řečeno, veřejnou popravu. Smysl by měla jedině vláda na základě širší politické dohody protilehlých stran - na takovou dohodu není prostor ani důvod, na dohodu postavenou přes příkop by doplatily obě velké strany. 
	Topolánek nabízel obchod - dej mi vládu, dám ti parlament. Opíral se o svůj náskok. Paroubek také nabízel obchod - dej mi parlament, já si pak najmenuju předsedu vlády. A diví se, že koalice na to nepřistoupila. Paroubkova socialisticko-komunistická koalice naopak žádnou podobu vlády s ODS v čele nepřipustí. Za odměnu chce vedení Sněmovny. Paroubek je neústupný a myslí si, že je to přednost. Ale dobře ví, že být tvrdý je lehké i pro protistranu. Navíc si přidělává nové minusy. Po volbách se předvedl jako trapný gottwaldovský diktátor, vychvaluje slovenskou vládu se Slotou a Mečiarem, nechce jasně říci, s kým a jak by vládl, stihl vynadat i evropským socialistům. Šest týdnů se jednalo bez výsledku. Šest týdnů je jasné, co se má stát - a šest týdnů to nikdo nechtěl říct. Natož aby někdo podal návrh, jak se to má stát. 
	Včerejší návrh umožní vznik Sněmovny a odchod Paroubkovy vlády a neumožní žádnou výhodu pro jednu ze stran. 
Co asi bude dál? (Přičemž před vyhandlovanou stojedničkou nás bůh chraň.) Na přeběhlíka by byl hrozný pohled, ale ještě hroznější by byl na zbytek ztrapnělé politické scenerie. Zkusí parlamentní síly udělat zrychlenou dohodu o nových volbách? Nebo půjdou rozvleklou cestou podle ústavy? A kdo bude vládnout do té doby? Česká politika je na rozcestí: buďto se bude dál topit v neplodnosti a nehybnosti, až se vytvoří dostatečně marastická situace, v níž každý řízný hulvát bude vnímán jako spasitel, nebo řekne jasné ano novým volbám, protože výsledky těch starých neumožňují vznik vlády. Paroubkovo ne znělo dlouho. Řekne ne i dnes na svůj vlastní návrh? 
Bylo by to kuriózní. Možná by měl ukázat, jakou vládu chce sám stvořit. Kdo jsou ti odborníci a kam dá komunisty? Totiž, co jim dá? 
	Asi padne teplotní rekord. Ale i to, co se děje v politice, je rekordní. Nikdy jsme to ještě neměli. Je to křehká situace, která příštího státníka vybízí - popadni tu chvíli. Popadnout ji ale může i každý politický křupan. Držme si palce pro ten lepší případ. 

Padne teplotní rekord. Ale i to, co se děje v politice, je rekordní. Nikdy jsme to ještě neměli. Je to křehká situace. Příštího státníka vybízí: popadni tu chvíli. 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Naše tradice: nebraňme se, nic se nám nestane
19.7.2006    Mladá fronta DNES    str. 06    Názory
    KAREL STEIGERWALD        
Drtivá většina českých občanů odmítá existenci raketových základen USA na území republiky. Hlavním důvodem je bezpečnost země. Je to stejný důvod, pro který by raketová základna USA na našem území vybudována být měla. Všechny ostatní důvody pro i proti jsou zanedbatelné. Tak praví průzkum. 
	Lze-li ze stejného důvodu něco odmítat i přijímat, někde je chyba. Co to je celoplanetární protiraketový deštník, co je to společná ochrana demokratických zemí před teroristickým jaderným útokem, jak reálný či nereálný je takový útok, co je a není účinná kontrola jaderných náloží a dalekonosných raket, případně také pro ideoekonomy a politology, co je to zbrojařská lobby a její vliv na politiku a tak dále... To jsou dotazy, za nimiž se skrývá hlubší odpověď než za černobílou otázkou, zda chceme doma raketové základny. Ta otázka sama je načichlá zamítavou odpovědí. Chce snad normální člověk rakety a bomby? 
Zdrojem konfliktů v demokracii je rozpor mezi kompetencí a veřejným míněním. Politici se veřejným míněním řídí, je zdrojem jejich moci. Na druhé straně se musí řídit kompetencí, protože jsou vůdci a odborné posouzení je jim dostupnější. 
	Problematika jaderné bezpečnosti a existence teroristických států je toho příkladem. Veřejný názor je založený na emoci, nedostatku znalostí, na schématu anděla a čerta, na nesympatii k raketám či USA. Problematika raketové základny by se měla očistit od nepodstatných témat (zaměstnanost v kraji, jakési finanční příjmy a tak dále) a soustředit se na totéž, co zajímá veřejnost: je to více bezpečné, nebo méně? 
	Populistický politik bude zastávat to, co je populární. Rakety nechceme, nic nám nehrozí, Korea je daleko, Írán není blízko, svobodu si nedáme vzít, nejsme americká kolonie, nevystavíme naše děti nebezpečí odvety atd. A z tohoto postoje bude shrabovat hlasy i oblibu. Měl by však říct veřejnosti i druhou část té politiky: vím, že nikdy v budoucnosti nebude žádný šílený režim mít jaderné zbraně a rakety. 
Vím, že společná obrana demokratických států není nutná. A když šílený režim rakety použije, nebude to proti nám, protože my se chytře nebráníme. 
	Základny ano, či ne - to je sto odpovědí na sto otázek. Zodpovědný politik ty otázky nalezne a bude nabízet i odpovědi. Populista bude mávat včerejším průzkumem. 

Nebude mít nikdy žádný šílený režim jaderné zbraně a rakety? 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Berte politiku vážně a přestaňte sestavovat vlády
15.7.2006    Mladá fronta DNES    str. 06    Názory
    KAREL STEIGERWALD        
ni prezident nevytáhl

A z klobouku zázračné řešení. Žádné není.
Až bude případně Paroubek jako třetí v pořadí sestavovat vládu odborníků, nebude už kazisvět, nýbrž konstruktivní politik. Nabídne těm, kteří už dvakrát nebyli schopni vládu sestavit, svůj „nadstranický“ tým odborníků a bude říkat: Já řešení mám. Sami jste neuspěli, nic nepředvedli, tak mi to nekažte. Do předčasných voleb půjde s vylepšenou pověstí muže, který má pozitivní řešení. Nikoliv s komunisty, nýbrž s odborníky. Frázím o odbornících, kteří nahradí politiky, lidé věří. Vláda odborníků bude až do voleb existovat (i bez mandátu) s výhodami, kterými v předvolebním boji vláda proti opozici disponuje.
	Tak o toto se dnes hraje, o nic jiného. Uhrát se to ovšem nedá. Proč by pravozelená koalice tyto výhody Paroubkovi umožňovala? A proč by tytéž či podobné výhody umožňoval Paroubek jim? Každá možná vládní kombinace přináší druhé straně jen ztrátu. Obětovat se nechce nikdo. A proč také? Ať se obětuje ten druhý. Klíčová pozice předsedy Sněmovny nebude obsazena. Nová vláda nevznikne. Sněmovna se neustanoví.
	Možná by bylo užitečnější hrátky ukončit, udělat společnou dohodu parlamentních politických stran, že výsledky voleb neumožňují vznik vlády a Sněmovny, a pustit se co nejrychleji do nových voleb. Škody, které nové volby přinesou, jsou menší než škody z nevládnutí, z postupného rozpadu politického systému a z úpadku politického světa. Voliči nedali politikům mandát, aby sestavili vládu za každou cenu. Dali jim mandát prosazovat svou politiku tolika hlasy, kolik jich získali ve volbách. Když ty hlasy na vznik vlády nestačí, je třeba volit znovu. I pro politický život země je to zdravější než krkolomně slepované nekompaktní spolky, produkující obstrukce, pasti a chytáky. Suverénem, který určuje politický život, nemůže být mazaný politický intrikán, talentovaný kombinátor či bezohledný korupčník, nýbrž jen a jen, nebojme se toho slova, lid. Toho je třeba se ptát. A třeba několikrát, dokud se nevyjádří jasně.
	Přesto panuje přesvědčení, že přijde nějaký kouzelník, který má v kapsáři dvoukoalici, čtyřkoalici, vládu expertů nebo zimního krále.

***

Každá možná vládní kombinace přináší druhé straně jen ztrátu

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Je negativní Paroubek schopen jednat pozitivně?
12.7.2006    Mladá fronta DNES    str. 06    Názory
    KAREL STEIGERWALD        
A jsme tam, kde jsme byli před měsícem.
Od voleb mnoho manévrů, ale žádný pohyb někam. Paroubek nepřijal pondělní nabídku účasti na vládě. Dal za to staré nabídky své. Bude vláda odborníků, nebo menšinová ODS. K tomu přidal potutelný úsměv. Ví proč.
Jednou provždy: vláda odborníků v demokracii může vzniknout jen jako termínovaný důsledek politické dohody o něčem zcela konkrétním, o změně ústavy nebo o vypsání předčasných voleb. Taková dohoda však neexistuje. Dožadovat se „úřednické“ vlády jen tak, jako obecného typu vládnutí, je nesmyslné. Nabízet ODS menšinovou vládu je návrh na sebevraždu. Jaký má smysl nabízet někomu slabší vládu, než může mít? No právě ten sebevražedný. A také, aby ČSSD mohla říci: Však i my navrhujeme, nejen brzdíme. To vše je Paroubkovi známo, sám dobře ví, jakou cenu jeho návrhy mají.
ČSSD založila vyjednávací skupinu. K jaké podobě vlády má vyjednávat, není zatím známo. Rath mezitím v duchu svých plánů kosí lidi, jako by měl ministrovat věčně. Slušnost, která velí nechat problémy příští vládě, nemá. Politika stojí. Paroubek to řekl už na začátku: Ruce si bez nás neumyjí! Ví, že Topolánek může odvětit: Však ty bez nás taky ne? Tož už jsme měsíc bez hygieny, řekl by TGM.
	Čeká se spásný zásah prezidenta.
Jaké má možnosti? Jaké mohou ještě přijít návrhy? Bude se muset komunista stát předsedou Sněmovny, aby se ledy hnuly? Tak hluboko to u nás klesá? Možná by ČSSD měla realisticky zhodnotit Paroubka. Nemá už žádný manévrovací prostor a to je pro politika zlé. Paroubek je válečník, ale politika není válka, nýbrž handl. Padli už jiní, a větší, aby se politický život pohnul. Pro záchranu strany zdecimované Grossem se Paroubek hodil. Pro politiku krize a dohody ne. Připomíná Stalinova ministra zahraničí Molotova, kterému celý svět pro věčné zamítání a obstrukční návrhy přezdíval mistr Nět. Jenže je třeba říci také nějaké ano. I to Paroubek dobře ví. Proto vytvořil vyjednávací komise, o jednání mluví a jednání žádá. Být mistrem Nět je nevýhodné pro každého. Ale ještě nevýhodnější je dát druhé straně vládu. Tak běží hra na jednání.
	O čem? O všech variantách. O přijímání nepřijatelných podmínek, které nebudou přijaty.

***

Stane se předsedou Sněmovny komunista, aby se ledy hnuly?

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Topolánek a vláda čtyř
11.7.2006    Mladá fronta DNES    str. 06    Názory
    KAREL STEIGERWALD        
Chcete raději ČSSD s komunisty, nebo ODS s lidovci a zelenými? 

ODS, lidovci a zelení nabídli ČSSD vstup do koalice. Pro sociální demokraty to znamená: jaké části našeho programu přiberou? Co ze svého škrtnou? Bude Paroubek Topolánkův místopředseda? Půjdeme tam bez Paroubka? Měla by ČSSD v koalici 174 menšinu 74 hlasů? 
	Nepřijmout tu nabídku znamená dát si cejch kazisvětů, neschopných dohody a konstruktivního řešení. Přijmout tu nabídku znamená ztratit komunisty, jediného spojence. Paroubek, mistr protikladů, může nabídku přijmout a nastavit nepřijatelné podmínky. A pomrkávat na KSČM, že je to jen jako, a čekat, co bude. 
	Sociálním demokratům za to nabízejí předsedu Sněmovny. Ale to místo má cenu zlata, jen pokud vláda nevznikne, protože je to klíč k dalším událostem. Zde by se jmenoval třetí předseda vlády a ten by do předčasných voleb (i bez schválení Sněmovnou) řídil vládu. A řídit vládu je v kampani před volbami velké plus. 
	Berme nynější zápas o jmenování vlády vážně. Topolánkovu vládu už známe. Známe i koaliční program. Pokud se přidá i ČSSD, dojde ke změně. Jak velká by byla? Je na Paroubkovi, aby podal návrh. Ostatní tři strany mu patrně vyhoví málo. Krom účasti v koalici zbývá ČSSD už jen vláda s komunisty, kterou však koalice nepodpoří. Ostatní kombinace (s ODS, se získaným poslancem) patří zatím do říše snů. Paroubek tuto hořkou situaci halí do prázdné formule: vláda s nestranickými odborníky. Předvedl dva (Rath a Jandák). Jejich odbornost je velmi sporná, zato oddanost premiérovi očividná. Nezávislost či nadstranickost - to jsou jen jiné výrazy pro naprostou závislost na premiérovi - ani jeden nepředstavuje žádnou politickou sílu, oba úřadují z vůle premiéra, jaksi přes všechny politické strany včetně ČSSD jako podivní osobní ministři jednoho člověka. Odtud jejich opičí láska k premiérovi. Proč by kdokoli jiný (včetně komunistů) vládu takových osobních ministrů schvaloval? 
	Vláda s komunisty je jiné kafe. Paroubek s nimi může udělat politickou dohodu, určit společný vládní program a může s takovým plánem jít před prezidenta s požadavkem: dejte vládu mně a komunistům, máme také sto hlasů. Bylo by to od něj odvážné. Jasně by formuloval, co ve skrytu a oklikou už dlouho dělá. Dosud má v komunistech jediného spojence. Proč ho tají, není jasné. 
	Naopak, je to jasné: protože komunisti ve vládě - to je problém celé společnosti a Paroubek to ví. Využívat této dvanáctiprocentní sekty k mocenským hrám je ošemetné. Paroubek by to chtěl obejít jako chytrá horákyně, komunisty mít a nemít zároveň. Podpořili by však všichni jeho poslanci vládu s KSČM? Úpadek ČSSD není tak hluboký, některým poslancům by to ještě mohlo vadit. Vadilo by to však nepochybně celé nynější koalici a Paroubkova vláda by měla zase jen sto (v nejlepším případě) hlasů. 
	Samostatná Paroubkova vládní operace má stejné naděje jako Topolánkova. Návrh na vznik čtyřkoalice může být řešením. KSČM odstrkuje od moci, ale jak bude ta moc vypadat, je nejasné. Nejspíš jako teď - s jediným rozdílem formálně společného vládního dresu, zato s tvrdou koaličně-opoziční bitkou uvnitř vlády. 
	Pravozelená koalice by však na vládním hřišti měla přesilu. Čtyřkoalice je pro ČSSD stejně nebezpečná a záludná jako vláda s KSČM. Paroubkovi asi nelze dobrou nabídku udělat. Pokud nás potkají předčasné volby, o jemné otázky se nebude jednat. Z voleb bude referendum: chcete ČSSD s komunisty, nebo ODS s lidovci a zelenými? Řešení není v rukou politiků, nýbrž ve voličském reparátu. 

Čtyřkoalice je pro ČSSD stejně nebezpečná a záludná jako vláda s KSČM. Paroubkovi asi nelze dobrou nabídku vůbec udělat 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Dohoda není na programu. Hraje se o dojem
3.7.2006    Mladá fronta DNES    str. 06    Názory
    KAREL STEIGERWALD        
Premiér včera v televizní debatě přinesl novinky, které mění politickou scenerii, ale neposunují jednání. Měsíc od voleb se oba bloky nepohnuly ani o milimetr. Stanoviska a podmínky obou stran se nemění. Paroubek trvá na debatě o dohodě v pěti - s komunisty - Topolánek bez komunistů. Udělat z komunistů rovnocenné politické hráče by bylo pro Topolánka zničující, stejně jako je zničující pro ČSSD opustit jediného politického spojence, jehož existence vadí Topolánkově straně, ne Paroubkově.
	Premiér změnil taktiku, z hrubce se stal uvážlivým otcem politiky. Protože vycítil, že jednání o dohodě nemají perspektivu, zacílil svou politiku na příští, nikým nevyslovené mimořádné volby.
Topolánek odmítl účast v televizní debatě a udělal chybu. Premiér díky tomu dostal veškerý prostor pro sebe a využil ho. Nová volební kampaň začala. Jejím základním pilířem je bitva o sympatie. O to, kdo je a kdo není konstruktivní, ačkoliv konstruktivní není a ani nemůže být žádná ze stran.
	Citlivým radarem odčítá premiér, co právě teď lidi štve: bude pardonovat (jak?) brachiální a popletený dopravní zákon (shodil jej šikovně na lidovce, ačkoliv vládu vedl on, nikoli lidovci), očekávaný deficit příštího rozpočtu sto miliard nepřipustí (jak?), u lidových vrstev oblíbeného Zemana vyšle do Senátu (chce to Zeman?), demisi odloží, aby se zbytečně a neplodně nepřel s prezidentem, a všemi verbálními silami zaujme pozici konstruktivního, vstřícného státníka. Stručně řečeno, přebírá iniciativu. Prostor mu Topolánek včera uvolnil. Tento nový Paroubek však také za týden nashromáždil dost starých paroubkovin.
Neohrabaně omlouvá vázací akt agenta Filipa, protože se předsedy KSČM nemůže zřeknout. Nešikovně hanobí senátora Mejstříka a srovnává jeho svazáctví (Mejstřík byl známý a vynikající fakultní buřič) s Filipovým udavačstvím. Vybíráním hlasovacích lístků glajchšaltoval poslance ČSSD při volbě Němcové a dal najevo, že si lišácky víc cení vítězství než noblesy tajného hlasování. Taková je Paroubkova pěna dnů, na niž se mnohý volič může opět chytit.
	Strategii mají obě strany stejnou: neustoupí, nemají kam. Ale o dohodu v této chvíli nejde. Ani není zatím na obzoru. Jde o dojem: kdo není kazisvět. V této disciplíně Paroubek právě Topolánka předběhl. Do cíle mají oba daleko.

***

Premiér změnil taktiku, z hrubce se stal uvážlivý otec politiky

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Politiku určují rozmary jednotlivců
1.7.2006    Mladá fronta DNES    str. 08    Názory
    KAREL STEIGERWALD        
Sněmovna nezvolila vedení. Mezi koalicí a opozicí není společné názorové území. Paroubek chce přibrat k jednání komunisty. Koalice s komunisty jednat nebude. Neshoda panuje ve všem. Někdo z koalice nezvolil Němcovou. To povzbudilo Paroubka. Vláda s komunisty a s odborníky se k němu přiblížila. Jeho ohlášenou pondělní demisi nepřijme prezident. Důvodem je, že bychom současně neměli Sněmovnu ani vládu. 
	Ohlášená demise není podle prezidenta motivována obvyklými ústavními důvody. Je míněna, říká prezident opatrně, „na základě jiné motivace“. Odmítnutím demise chce zvýšit svůj vliv a zesílit tlak na koncepční politické dohody o vládě i Sněmovně. Paroubek demisi přesto podá. Ohlášený koaliční projekt považuje za mrtvý. Za mrtvého musí považovat i sebe. Není na tom ani o hlas lépe, je na tom o koaliční partnery hůře. Koalice dá ČSSD Sněmovnu, pokud ta schválí koaliční vládu. Paroubek však umožní nikoliv schválení, nýbrž jen jmenování vlády. 
	Co si myslel jeden (nebo dva?) proti němcovský koaliční poslanec, není známo. Buďto chtěl vyjádřit osobní názor na Němcovou, nebo je to hlas, který se přidal na druhou stranu. Vyložit si to může každý, jak chce. Pokud vznikne nějaká tolerovaná vláda, bude se takto vládnout neustále. Každá dohoda o vzniku vlády vyvolá další boj - a politiku odsoudí k závislosti na náladách jednotlivců. Zažili jsme to mnohokrát. Na podmínce poslance Wagnera neprivatizovat banky visela Klausova vláda, stoprvní byl i hlas poslance Kotta, přeběhlého k vládní formaci z opoziční ODS kvůli alkoholu. Politika se otáčí podle nálad a náhod. 
	Kdo věří, že vznikne koaliční vláda a politika dostane zas lidskou podobu, mýlí se. Parlamentní strany podnikají kroky, které jim předepisuje ústava, sestavují vlády, volí vedení Sněmovny, ale za stavu rovnosti hlasů jim ke každému výsledku chybí to podstatné: politická dohoda. A k té nedojdou: každá dohoda je pro někoho politická past. Předčasné volby, které se nabízejí, to je politická past největší. Kdo je zaviní, ztratí body, ačkoliv je to řešení slušné, praktické a jasné. 
Z takřka nesrozumitelné spleti politických dějů vysvítá jedno: k moci chce srozumitelná koalice KSČM a ČSSD. Je na čase, aby to Paroubek vyhlásil. 

Každá dohoda je pro někoho past. Proto k ní politici nedojdou. 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Co leží na stole po vládě odborníků
29.6.2006    Mladá fronta DNES    str. 06    Názory
    KAREL STEIGERWALD        
Odcházející premiér má za sebou oslnivou kariéru. Vytáhl ČSSD z úpadku až k jednomu z největších vítězství ve volbách. Zatímco ODS doopravdy nevyhrála, ČSSD se umístila na druhém vítězném místě, a dosáhla tak remízy. Vláda přivedla zemi k nevídané prosperitě.
	To je výklad premiéra. Oponent připomene, že Paroubkova vláda byla jen tečkou za osmi lety socialistického vládnutí. Zatímco pro předparoubkovské vlády ČSSD byla rozhodující bezradnost a zmatky, které zakrývaly rostoucí daně a dluhy státu, Paroubek cíle vládnutí orientoval k volbám. Přímočaře vládnout na vítězství, pak se uvidí, to byl program čtvrté vlády ČSSD.
	Politická strategie byla postavena na spolupráci s komunisty, a to včetně jejich protlačení do blízkosti moci, na stále štědřejším přerozdělování a na boji proti „panské koalici“. Této strategii byla podřízena veškerá činnost vlády: důraz na socializaci, centralizaci, řada zákonů z pomezí mezi komunismem a socialismem, bujení počtu státních úředníků, přívětivost k mezinárodním koncernům a nevole vůči českému živnostníkovi, stoupající regulace života kombinovaná se špatnou vymahatelností práva a liknavými soudy, laviny zákonů. Strategie měla úspěch, přitáhla mnoho komunistických voličů. Nikoho však jiného. Tato staromódní koncepce naopak přivedla ČSSD do politické izolace - má dnes jediného spojence, o kterého stojí jen stydlivě: KSČM, relikt z časů Kominterny.
	Co leží na stole po vládě Paroubka (plus Zemana, Špidly, Grosse)? Obrovská korupce, splývání zločinu a státu, přezrálá potřeba reforem, které měly proběhnout už dávno, špatně fungující drahý stát, velká nezaměstnanost. Dědictvím je také fungující a rostoucí hospodářství. Premiér to považuje za vlajkovou loď svého vládnutí. Protože hospodářství je opravdu loď, má svou setrvačnost. Znamená jeho nynější prosperita, že český kapitalismus byl životaschopně založen v devadesátých letech, když slušně přežil i chaotické vládnutí posledních osmi let? Asi ano. Socialistické vlády k němu nepřidaly skoro žádné systémové zlepšení, žádnou reformu, jen náhodné přívěsky, tu jako třpytící se šidítko, tu jako olověný okov, jindy jako zdroj nových dluhů.
	Jednoho Paroubkova vláda paradoxně docílila: rozdělila národ.
Vyjasnila, co je socialistické vládnutí. Vlastně je záhadou, proč Paroubek volby prohrál.

***

Paroubkův cíl: přímočaře vládnout na vítězství, pak se uvidí

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Suďte Filipa znovu
28.6.2006    Mladá fronta DNES    str. 06    Názory
    KAREL STEIGERWALD        
Byl fízl, a má rozsudek, že nebyl. Je toto Kocourkov, nebo běžný stav práva?

Předseda komunistů Filip byl vědomě tajným spolupracovníkem StB. Jím podepsaný závazek spolupráce díky důslednosti senátora Mejstříka existuje. Tentýž Filip má rozsudek, že tajným spolupracovníkem nebyl. Jak to tedy vlastně je?
	Filip se ohání rozsudkem a vyžaduje, aby senátor respektoval právní a ústavní systém České republiky. Myslí tím, že platí rozsudek soudu a neplatí Mejstříkem nalezený dokument. Rozumějte - komunista neříká, že je jím podepsaný dokument falešný či nepravdivý, říká, že neplatí. Zde jsme u podstaty věci: má pro lidskou společnost větší cenu soudní rozsudek, nebo skutečnost, která je s ním v rozporu?
	Zdravý rozum by řekl, že rozsudek, který odporuje skutečnosti, je třeba změnit. Soud, který jej vydal, buďto nepracoval dobře, nebo neměl k dispozici dost důkazů, nebo nebyl zcela svobodný a podlehl nějakému tlaku. To vše se může v civilizované zemi stát. Napravit tu věc by neměl být žádný problém - soudnictví na to má dost opravných prostředků. Ale málo chuti.
	Komunista Filip má před očima dvě listiny: obě současně platit nemohou, protože buďto fízlem byl, nebo nebyl. Být fízlem není dnes kupodivu příjemné ani pro komunistu, který by na to měl být hrdý. Filip dává soudnímu rozsudku přednost před skutečností, protože rozsudek se mu hodí, skutečnost ne.
Tuto skoro nábožensky zanícenou operaci dělá s drzostí, nadutostí a hrubostí. Myslí, že hrubost jeho tvrzení změní v pravdu. Útočí na Mejstříka, srovnává členství v SSM s estébáctvím. Že se tak komunista chová, je logické. Estébáctví nemůže komunista považovat za něco špatného - estébáctví bylo v jeho očích i víře ocelové koště pokroku. Filip se chová sprostě také proto, že si je svou věcí jist - komunisti jej pochopitelně podpoří, Paroubek jej už podpořil, protože je to jeho politický spojenec, a ostatní politický svět bude přinejmenším mlčet. Nečetli jsme, nevíme, řeknou ti nejslušnější. Doba je vážná, nikdo neví, k čemu se může Filip s poslanci KSČM komu hodit. Je třeba udělat vládu. Takový úkol nelze zhatit jedním přiblblým estébáctvím. Filip tedy může arogantně strašit Mejstříka. A lehce se dočkáme i toho, čeho jsme se už dočkali: spolupracovník StB bude zas místopředsedou parlamentu. Takový je svět politiky. Filip říká: „Mejstřík obrátil kabát. Hlásil se k socialismu a dnes je antikomunista. To je jeho problém.
Každý má nějakou kontinuitu myšlení. Jdu pracovat.“ Co myslí Filip tou kontinuitou? Kdo fízl byl, fízlem je? Co byl, ví Filip ze všech nejlépe. Říká: „Rozsudek platí, já nebudu zpochybňovat právní řád na rozdíl od pana Mejstříka.“ Ale Mejstřík nic nezpochybňuje. Klade dokument StB - vázací akt fízla - vedle rozsudku, že fízlem nebyl. Filip říká: „Tím, že dal dokument, zpochybnil právní řád.“ Neboli: řád ať je slepý. Kdysi v rozsudku komunistický soudce, Filipův předchůdce, napsal: Hanobit socialismus se dá i pravdou. Za dnešní nadutou aroganci komunistů vděčíme všichni Paroubkovi. Ten je rehabilituje, strká nahoru, omlouvá a bere vážně. Jestli to dělá proto, že komunisty potřebuje, nebo proto, že mu jsou blízcí, ví jen ten, kdo mu vidí do hlavy.
	Svět soudnictví by měl být neutrální a měl by politické perverze korigovat. Dnes například by se měl chytit za nos a pustit se do revizí.
Jak to s těmi soudy agentů StB bylo? Proč se objevil Filipův vázací akt až dnes - a jen díky senátoru Mejstříkovi? Pídí se soudci po skutečnosti dost neúnavně? Milují pravdu a jdou za ní světa kus i bosí?
	Každý cítí směšnost těchto otázek, jako každý ví už deset i víc let, čím Filip opravdu byl a čím je naše soudnictví. Odpovědi pro nedovtipné: nohsled estébáků a nohsled politiky.

***

Za dnešní nadutou aroganci komunistů vděčíme všichni Paroubkovi. Ten je rehabilituje, strká nahoru, omlouvá a bere vážně.

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Potíže husitské koalice: Filip, agent neagent
27.6.2006    Mladá fronta DNES    str. 06    Názory
    KAREL STEIGERWALD        
Koalice ukázala svou smlouvu i skladbu vlády. Expremiér Paroubek to všechno jako „pokleslou žurnalistiku“ odmítl, protože by to ublížilo zemi. Až panská koalice zkrachuje, přijde na řadu koalice rudých husitů s oranžovými. Jinou koalici Paroubek k dispozici nemá. Navštíví tedy komunistu Filipa a vyjedná s ním koaliční smlouvu, protože to zemi prospěje. Potíž může být s Filipem. Senátor Mejstřík včera předložil novinářům nový dokument z ministerstva vnitra. V něm se Filip zavazuje ke spolupráci s StB. Ale Filip má rozsudek z roku 1993, že agentem nebyl. Nový dokument by měl přinést nový rozsudek: že byl.
Agent Filip by tak na mnohé funkce podle lustračního zákona nedosáhl. Koalice by byla nevyvážená. Spolupráce s agentem StB by mohla dělat potíže i Paroubkovi. Mohla by jít na nervy i lidem. Ne každý agenty snáší.
Možná že už jsou agenti StB u voličů oblíbeni, jak by třeba ukázal nějaký bleskový průzkum pro ČSSD. Paroubek by se koalice s agentem nemusel bát, protože by jen plnil vůli voličů. Ale rozsudek z roku 1993 platí. Husitská koalice Paroubka s agentem neagentem by vzniknout mohla. Udělala by lidovou vládu odborníků, nestraníků a spolupracovníků.

***

Když se ukáže, že Filip byl agentem, co na to řekne Paroubek?

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Kdo se dohodne a kdo ne
24.6.2006    Mladá fronta DNES    str. 06    Názory
    KAREL STEIGERWALD        
Paroubkův největší politický úspěch: přivedl ČSSD do izolace

Máme vládní koalici, ta má program, Návrh vlády bude potvrzen v neděli. Důvěru ve Sněmovně vláda nedostane. Jaký má smysl sestavovat takovou vládu?
	Paroubek myslí, že žádný. Už od voleb ví, že vládu má sestavovat on. Neexistuje však žádný důvod jej pověřit. Jeho strana má jen 74 hlasů a žádného spojence. Do této bezvýchodné situace přivedl ČSSD Paroubek osobně. Se všemi nekomunistickými stranami se pustil sice do nemilosrdného, ale hlavně nesmyslného boje už dávno před volbami. V ČSSD tato strategie nikoho nezneklidnila. Důvod k neklidu tu ale byl. S kým by Paroubek vládl i v případě, že by volby vyhrál? Věřil snad, že dostane víc než padesát procent hlasů? Počítal, přes stranický zákaz a své vlastní sliby, že bude vládnout s komunisty? Bezhlavě hnal stranu do izolace, jako by nevěděl, že po volbách se vždy dělají koalice. V izolaci je Paroubkova ČSSD i nyní. Žádný konstruktivní plán nemá.
Ohání se politickou silou, která je silná pouze ve spojení s komunisty. K tomu spojení však přikročit nechce.
Co vlastně dnes chce, je nejasné - k účasti na vládě ho nikdo nepřibere, sám vládu sestavovat nemůže, všem návrhům říká ne. Takový politický postup má jediné východisko: nové volby. Zdá se, že Paroubek v ně věří. Ale co by mu přinesly? Vládu s komunisty? Náhlé spojenectví se zelenými a lidovci? Česká politika pobývá v divném prostoru - dvě velké strany stojí proti sobě -o podobě vlády však rozhodují ty malé. Kdo je získá, má k vládnutí blíž. I kdyby opakované volby pro Paroubka dopadly lépe, stal by se vítězem voleb a měl většinu přes sto mandátů - ale zas jen s těmi nešťastnými komunisty. Bez nich v současné době sociální demokracie vládnout nemůže. To je hořký a tragický Paroubkův politický úspěch.
	Topolánkova vláda bez perspektivy na získání důvěry má smysl jasný: tři strany předvádějí, že se dohodnout dokážou, že umějí připravit realistický vládní program a sestavit vládní tým. Nic podobného Paroubek nabídnout nedokáže. Proto má jeho sto mandátů menší cenu. Jeho nabídka začíná vládou kuriózních odborníků typu Jandáka či Ratha a jimi ta nabídka také končí. Je-li politika především dohoda, nemá Paroubek v politice co pohledávat. Konfrontační válečný přístup zavádí ČSSD do slepé ulice - a ČSSD se bude muset Paroubka dřív nebo později zbavit, pokud chce vystoupit z izolace, do níž ji zavlekl.
	I když si jeho neústupnost předčasné volby vynutí, nemusí to být špatné řešení. Když voliči dají zadání, z něhož vládu sestavit nelze, je třeba hledat nové zadání. I Paroubek by měl v nových volbách nový cíl. Získat ke spolupráci lidovce a zelené by pro něj bylo důležitější než pár hlasů navíc. Hlasy navíc získává Paroubek u voličů komunistů - politickými postupy, které obě malé strany od ČSSD odrazují.
Jsou to spojité nádoby: čím méně hlasů mají komunisti, tím víc jich mají socialisté a tím víc se také podobají komunistům.
	Paroubek požaduje na Topolánkově vládě, aby plnila socialistické cíle. Protože svým cílům jistě věří, chce snad, aby Topolánkova vláda vládla dobře? Říká přece, že pravicový program je větší neštěstí než únor 1948. Proč s ním Topolánka nepustí k vládě? Lidé by se nemuseli spoléhat na Paroubkovy prognózy. Viděli by to neštěstí sami. Můžeme to říci i opačně: ani jedna socialistická vláda nevládla sama svobodně, jak by chtěla. Vždycky ji omezovaly koaliční občanské strany. Nevíme dodnes, jak by opravdu důsledná vláda Zemana, Špidly, Grosse a Paroubka vypadala.
	A to je škoda. Už jsme všechno to trápení mohli mít za sebou.

***

Bez komunistů dnes sociální demokracie vládnout nemůže. To je hořký a tragický Paroubkův politický úspěch.

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Udělejte z tvrzení proti tvrzení trestný čin
22.6.2006    Mladá fronta DNES    str. 06    Názory
    KAREL STEIGERWALD        
Co se dalo očekávat, stalo se: osoba, která údajně chtěla podplatit poslance Ploce, je známá, nařčení z úplatku odmítá, s Plocem se sešla v jiné věci. Jako za časů poslance Kořistky máme v rukou tvrzení proti tvrzení, čili pěkný politický chuchvalec, s nímž se dá operovat a také operuje. Kdo z našich poslanců si po Plocovi troufne zradit stranu? volal výstražně Paroubek. Jako by si toho Ploce sám narafičil. Plocův partner v aféře je zajímavý ještě tím, že je to ochranář pana Pitra, postavy černě proslulé. Případ už nikdo nerozplete, byl veřejnosti prozrazen bleskurychle (sociálními demokraty), aby už nic vyšetřovat nešlo. Možná by se měla situace „tvrzení proti tvrzení“ zařadit mezi zločiny. Politice by se ulevilo, lidé by se začali veřejně obviňovat, až by měli něco určitého v ruce. Proč Pitrova gorila, proč Ploc, proč Kraus? Čert je všechny odnes. Takovéto příběhy jsou truchlivým dědictvím vlády ČSSD, tajemnou aférou Bamberg před lety počínaje, kakaovým skandálem exposlance Krause konče. Temné nitky, pach podvodu, nepřijatelné figury v blízkosti vysokých politiků, nelogické výroky, nepodložená obvinění, záhady a lži. Údajný úplatek pro Ploce, amatérsky vedený, je toho všeho jen cudnou květinkou. 

***

Dědictví vlády ČSSD: temné nitky, pach podvodu, záhady... 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Kůl v plotě a vláda odborníků
19.6.2006    Mladá fronta DNES    str. 06    Názory
    KAREL STEIGERWALD        
Paroubek vytvořil nový pojem. Historický kompromis. Pokud k němu dojde, hodlá podpořit Topolánkovu vládu. Má však podmínky, položí před Topolánka požadavky, jejichž splnění mu umožní středopravou vládu podpořit. To je zjištění pro vznik vlády nadějné. Méně nadějný je už Paroubkův dodatek: divil by se, kdyby ODS na jeho podmínky přistoupila. Nepovažuje to však za tragédii, protože v případě Topolánkova neúspěchu by podle jeho mínění dostal od prezidenta pověření k sestavení vlády on. Nehledal by žádnou koaliční dohodu. Jeho politická pozice odpovídá slavné Jakešově charakteristice: je jako kůl v plotě. Nabízí se mu jediná koalice: socialistů s komunisty.
Problém by tedy obešel. Sestavil by vládu odborníků. Odborníci by byli vybráni na základě široké dohody politických sil. Parlament by kontroloval činnost odbornické vlády na základě domluveného společného programu.
	A to už bychom byli od standardní zastupitelské demokracie pěkný kus daleko. Mohli bychom volby zrušit a nahradit je dohodou politických sil, rozuměj stranických sekretariátů, případně čtyř až pěti mužů v čele stran. Obvykle se tomu říká demontáž demokratických parlamentních pořádků suchou cestou. A to vše jen proto, aby on byl zas premiérem a mohl pro nás všechny pracovat.

***

Paroubek vytvořil nový pojem. Historický kompromis.

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Česká shoda: my vám hlas nedáme, vy nám taky ne
15.6.2006    Mladá fronta DNES    str. 06    Názory
    KAREL STEIGERWALD        
Koaliční smlouva jde hladce kupředu, prezident nebude požadovat předběžný podpis 101 poslanců, jmenuje předsedu vítězné strany předsedou vlády a vláda nedostane ve Sněmovně důvěru. 
	Proč prezident nechce po Topolánkovi na papíře předběžný slib 101 poslanců, jak to chtěl po Stanislavu Grossovi? Protože jde o dvě různé situace: za rozklížených časů Grosse bylo od prezidenta rozumné zjistit, zda ještě existuje nějaká vládní koalice. 
V případě Topolánkově jde o postup opačný. Koalice se neklíží, nýbrž vzniká. Sto hlasů je málo, ale získat další může koalice jen s jasným vládním programem na papíře. Což se zdařit nemusí, ale může. Paroubkovy sny o vládě nejsou podpořeny žádnou koalicí, má jen 74 hlasů. Zvláštnost české situace: ČSSD může dělat vlády jen pomocí týchž malých stran jako ODS, nebo s ODS. Totéž naopak. Situace je teď taková, že Paroubek partnery nemá, o toho komunistického se opřít nechce, ale vládu chce. To je postoj nesrozumitelný. Vyvolat může právě jen předčasné volby, jejichž škodlivostí se (nejen) ČSSD zaklíná. 
	O podporu ve Sněmovně se bude Topolánek ucházet až s definitivní podobou koaliční smlouvy. Naznačuje, že v ní i někteří sociální demokraté najdou důvod pro podporu vládě. Pro sociální demokraty může být koaliční dohoda výzvou - jde jim o nějaký smluvený průnik programů jednotlivých stran, nebo jen a jen o zásadní a neochvějné ne? Možné je obé. První případ povede ke schválení vlády, druhý k novým volbám. Vládní program je patrně nejdůležitější dokument celé této krize - buď umožní ČSSD přijmout povolební realitu s novou vládou, nebo se stane pro ODS, KDU-ČSL a Stranu zelených důležitým společným předvolebním dokumentem ve volbách, které by se referendu blížily ještě víc než ty právě uplynulé. Dávaly by voličům jedinou otázku: Přejete si koalici KSČM a ČSSD, nebo tu druhou? Podporu levice Topolánek bez vládního projektu získat nemůže - možná ji nezíská ani s ním. Prezident jej pouští udělat další kroky -hledat shodu - a to je rozumné i státnické. 
	Paroubek je na řetěze vlastní neprozíravosti - rok bojů o volební vítězství je rokem velké otázky: A s kým bys vládl, když máš jen samé nepřátele? Myslel jsi vskutku, že s komunisty? To je věčná alfa i omega české politiky. 

Paroubku, s kým bys vládl, když máš jen samé nepřátele? 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Skoky skokana Ploce aneb co se vlastně stalo?
14.6.2006    Mladá fronta DNES    str. 06    Názory
    KAREL STEIGERWALD        
Těsně po volbách přišel nový poslanec Ploc se senzačním obviněním: spolužák, kterého dlouho neviděl, mu nabídl pět milionů, když přeskočí k zeleným. To je událost otřesná. Skládají se nové vlády, ale země jede postaru. Jediné, co jsme se za týden dozvěděli, je Paroubkovo ujištění, že Ploc je čestný člověk. V politice nestačí být čestný člověk. Čestných je politika plná. V politice je třeba mít fakta a důkazy. Ptám se české policie:
	1. Vyslechla už toho dávného spolužáka? Stačil jí na to týden, nebo potřebuje na výslech jednoho občana víc času?
2. Přiznal úplatek? Odkud měl těch pět milionů? Nebo je chtěl dát ze svého?
	3. Nepřiznal úplatek? Vyšetřuje tedy policie Ploce kvůli pomlouvání zelených, šíření poplašné zprávy nebo čert ví čemu? Nevyšetřujeli, proč?
	4. Neexistují-li odpovědi na tyto otázky, co policie celý týden v tak třaskavé záležitosti dělala? Může svou činnost v této věci popsat veřejnosti? Je ta činnost nějaká? Je tajná? Proč? Nebo věc leží v šuplíku a čeká? Na co?
	5. Pro Paroubka: Neměl by jednat rázně on? Popadnout šibaly?
	6. Otázka čtenářům: Myslíte, že na tyto otázky odpoví policie, či ministr Bublan? Nebo nikdo?

***

Co policie celý týden v kauze Ploc dělala? Je její činnost tajná?

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Voliči prý dali zadání. Ale jaké vlastně?
13.6.2006    Mladá fronta DNES    str. 08    Názory
    KAREL STEIGERWALD        
Voliči rozhodli, dali zadání. To jsou od začátku povolebního vyjednávání nejčastější argumenty politiků odprava doleva. Každá parlamentní strana má nějaký plán a všechny se odvolávají na přání voličů. Ale jaké zadání vlastně voliči dali? Neřekli, že chtějí pravolevou či středopravou koalici, neřekli, že chtějí Paroubka v čele parlamentu či nové volby. Ke všem těmto tématům se vůbec nevyjádřili, takže za takové všeobecné voličské doporučení mohou různí politici považovat, co chtějí. 
	Byly to volby přelomové, protože výsostně politické. Pochopily to strany a daly každá po svém jasnou nabídku. Pochopili to voliči, politický spor mezi stranami je zaujal a přišli. Obě protilehlé strany zaznamenaly zvýšený zájem a vzrůst obliby. Utrpěly strany neslané a nemastné. Výrazně pokleslo procento propadlých hlasů malých stran. O třetinu voličů přišli komunisté. 
	Toto jasné rozlišení pravice a levice politickou scénu zlepšuje - je čitelné, kam kdo patří, koho chce vlastně volit a proč. Politická uskupení, která mají nejasnou, či dokonce vzájemně se vylučující „středovou“ či „občanskou“ a „proevropskou“ nabídku, za níž se neskrývá nic určitého, neměla úspěch, byť se stokrát zaklínala domnělým „evropanstvím“. 
	Od frází typu „společná občanská správa věcí veřejných“ otočilo se voličstvo ke konkrétním projektům - co, jak, za kolik a proč. To se krásným duchům může jevit jako vražedné rozdělení společnosti. Ale zřetelné vymezení jednotlivých politických hráčů nemá nic společného se vzájemnou „likvidací“ či „balkanizací“, jak si myslí neúspěšní politici, nýbrž se srozumitelností politické nabídky. „Balkanizace“ je nečitelnost a ztráta racionálního obsahu politiky. Vzpomeňme nešťastné Unie svobody. Kolik trapných frází, slibů, patetických výkřiků, morálního rozčilování a současně kolik neschopnosti, zbabělosti a pokrytectví! 
	Za často nevkusnou či nepřípustnou drsností volební kampaně se skrývalo srozumitelné racionální sdělení: Takoví jsme, toto chceme. Voliči ještě řekli, a Paroubek to po volbách potvrdil, že o jeden mandát nevznikne socialisticko-komunistická vláda. Jaká vláda vznikne, politici dodnes nevědí a volič jim k tomu žádné zadání nedal. V mlze „voliči si přejí“ může vzniknout i vládní slepenec, který si nebude přát už vůbec nikdo. 

Od frází se letos voliči otočili ke konkrétním projektům 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Já a Paroubek: kauzy je třeba vyšetřit
9.6.2006    Mladá fronta DNES    str. 09    Názory
    KAREL STEIGERWALD        
Premiér se omluvil třem novinářům, které obvinil z toho, že je platí ODS. To je rozumné rozhodnutí. Soudní spory o různých lžích k ničemu nejsou. Otravují nejen účastníky, nýbrž i veřejnost. Jiří Paroubek by na nich jen na cti tratil. Má ještě na krku omluvu za to, že jednoho z novinářů nazval „psychotikem“ a „bývalým bolševikem“, ale vezmi tu malichernost čert.
Nebyl by to ovšem bojovný Paroubek, aby omluvy nevyužil k vyhrožování: „Na každý jejich další článek, který bude hrubým útokem na mou osobu, budu zvažovat podání trestního oznámení.“ Zaútočil také na tajemníka Mezinárodní federace novinářů Aidana Whitea, který se prý neobtěžoval seznámit s obsahem českých deníků.
	Paroubkův problém není v tom, že vynadá nějakému člověku, to se každému, když se naštve, stává a rozumný člověk se tím dál nezabývá. Problém je, že premiér hluboce a lidsky, filozoficky a vší podstatou své bytosti nechápe, co je to svoboda slova, tisku, co je to otevřená společnost, co je to kritika. Bude to asi jeho kulturní zkušeností, zaměřením, náturou. U předního politika, který má o svobodu pečovat zejména, je to na pováženou. Když ho kritizujete, chce opravu, chce vám to zarazit, chce, abyste změnili názor podle něj, a věří, že to děláte, protože vám to někdo uložil či nařídil. Jsme ve svobodné demokratické zemi, naštěstí nemá mnoho prostředků, jak toto kasárenské pojetí svobody prosadit. Neví, že za názor nemůže nikoho dát stíhat, že lidé jsou v myšlení svobodní, trestat ani omezovat je nelze, lze jen mít jiné myšlení, stavět je proti těm lidem, nechat názory lidí ve svobodném prostoru vířit v jakési konkurenci, která sama vybere, co se víc uchytí a co zahyne. Já například budu Paroubka neustále veřejně kritizovat, dokud se nepolepší, protože to odpovídá mým názorům. V této kritice nikdy nebude rozhodčím Paroubek, nýbrž veřejnost. Ať kritizuje i on mě, ale ať mi nevyhrožuje.
	V jednom má pravdu a za tou stojím i já. Předvolební kauzy, dost záhadné a odpudivé (sám jsem z nich nevycházel), je třeba brzy a přesvědčivě, ne jako trapnou kauzu Kořistka, vyšetřit. Je jich dost a roli ve volbách hrály. Vyšetření nespočívá v obviňování, kdo na koho co prý nalíčil, nýbrž co se v těch kauzách skutečně stalo, kdo co udělal a neudělal. Jen to je očistné a jen to může také odpovědět na Paroubkovy stížnosti. Verbální hluk, že to nastražila ODS, není řešení, nýbrž pokračování. Vyšetřit ty kauzy je stokrát důležitější, než kdo o kom řekl ve vzteku jakou nadávku.

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Paroubek: S komunisty nepůjdu. A už s nimi jde
8.6.2006    Mladá fronta DNES    str. 08    Názory
    KAREL STEIGERWALD        
Topolánek se sešel s Paroubkem. Topolánek se s Paroubkem nesešel.
To jsou zprávy. Nepochybné je, že se sejdou (v pátek dopoledne) a že nemají jediný bod shody. V pátek na tom nebudou lépe. Topolánek chce se vznikající koalicí sestavit vládu, Paroubek nepřipustí jinou vládu než odbornickou chiméru. Kdy a jak se oba sejdou, není důležité. Důležité je, že ta schůzka nic nepřinese. Oba mají jiné počty.
	Paroubek říká, že přišel o křeslo premiéra rozdílem několika stovek hlasů a jednoho mandátu. V pátečním jednání však bude stát proti Topolánkovi se 74 mandáty sociální demokracie proti 100 mandátům v úterý domluvené pravozelené koalice. Paroubek je na tom nepochybně o 26 mandátů hůř. Říká však, že má 100 mandátů levice. Ano, ale musí nahlas přiznat: dělám koalici s komunisty. Pak má sto. Ale je to pro něj nevýhodné. Stal by se veřejným lhářem, který před volbami sliboval voličům, že s KSČM vládu nikdy neudělá. Na slib, zdá se, rychle zapomněl.
Považuje se za silného poraženého, kterému utekl jeden mandát. Platí to jen s komunistickými spojenci. Chce-li být opravdu silný, musí mít v ruce dohodu s komunisty. Podpora napříč politickým spektrem, jak ji sliboval před volbami, je jen sen. V pátek bude hledat východisko ne sto proti stu, nýbrž sto proti sedmdesáti čtyřem.
	Dosavadní Paroubkův postoj je razantní, jako by sám vyhrál volby. Žádné východisko nebude, říká! Veřejné spojení s komunisty, aby bylo voličstvu vše jasné, ale nepřiznal. Chci křeslo předsedy Sněmovny, žádá, a nedám za to nic.
	I to je východisko. Ale jen ke ztroskotání příštích jednání. Budoucí porovnávání programů nové vládní koalice a opoziční koalice ČSSD s komunisty, vypisování rozdílů a vzdáleností mezi nimi bude mít jediný dosti marný smysl: dokázat, že to nejde a že to zavinila druhá strana. Komu z vyjednávajících se toto podaří, ten získá navrch: Češi mají vždy rádi shodu, i nemožnou či nesmyslnou. Jsou všichni z jedné strašlivé české mámy, a kdo tu idylku naruší, zaplatí.
	Až se na té neshodě nakonec shodnou, třeba za cenu odstranění Jiřího Paroubka, který se válečným pokřikem stává překážkou dalšího vývoje, nedostane Topolánkova vláda žádný stoprvní potřebný hlas. Všichni poslanci ČSSD by museli svorně odejít při hlasování o důvěře ze Sněmovny, aby nebyli podezíráni po aféře skokana Ploce, že vzali úplatek.
	Topolánkovi nemůže nikdo závidět. Řeší neřešitelné.

***

Paroubek je možná silný poražený, ale jen společně s komunisty

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Předčasné volby - ano
6.6.2006    Mladá fronta DNES    str. 09    Názory
    KAREL STEIGERWALD        
POLITIKA V SITUACI 100:10O. Především kvůli volebnímu systému a ostrému rozdělení politické scény hrozí zablokování vzniku nové vlády. Také činnost parlamentu může být blokována. Jak k tomuto stavu došlo? Jak se dá vzniklá situace řešit?

Politologové by měli opravit své oblíbené předsudky: že pěkné počasí snižuje účast u voleb, že malá účast je výhodná pro pravicové strany a že členění na levici a pravici ztrácí smysl. Volby ukázaly, že oporu u voličů mají právě jasně pravě a levě vyhraněné strany - volby se podobaly občanské válce vedené jemnými prostředky, rozdělily voliče na dva tábory, v nichž pro malé politické strany s okrajovým či speciálním programem není už moc místa.
	Strany, které se zabývají otázkami žen, evropské ústavy, prodeje drog, zábavnou Ostravou, trestem smrti a jinými, jistě zajímavými a důležitými tématy, voliče nezaujaly. Své postavení upevnily strany nabízející komplexnější pohled na správu státu: pravý a levý. Voliči toto členění vzali za své. Své rozhodování jasně vedli po linii velkého pečovatelského státu, velké vládní moci a velkého přerozdělování na straně jedné a po linii svobody, podnikavosti a malého státu dbajícího jen na pravidla na straně druhé.
	Výsledkem je remíza a všechna řešení, jak z ní sestavit vládu, nabízejí jen malátné vládnutí, nejistotu a nepřetržitý podzemní boj. Menšinová vláda je stejně mizerné řešení jako velká koalice - výsledkem obého bude jen zatuhlý a zatuchlý vládní stroj. Patovou situaci generují volby už deset let - vyzkoušeli jsme opoziční smlouvu i pravolevé spojení - obé se nevyplatilo. Občané chtějí buďto pořádnou levici, nebo pravici, žádné mezipatlaniny.
	Levice už trend pochopila - je sešikována do dvou vzájemně se doplňujících formací, které se v politickém boji neničí, nýbrž spolupracují. KSČM je zpět v politice a s ČSSD tvoří pevný blok. Okrajové levicové útvary zmizely. Žádné Levé bloky a Demokratické socialismy už nemáme.
	Pravice to nepochopila. Velká pravicová strana je obklopena malými satelity, které s ní bojují, které bojují také mezi sebou, rozpouštějí se v nicotě a zas znovu pod jinou značkou vznikají. Copak například Železný, Kasl, Zieleniec a spol. nevidí, že jejich útvary mají ve volbách jediný groteskní smysl: zničit pár procent pravicových hlasů a zvyšovat tak v tom velmi těsném souboji podíl levice?
	Politici rádi říkají: volič nám dal zadání. Budiž. Ale jediné zadání, které volič bezpečně nedal, je vznik pravolevé koalice či menšinové kulhavé vlády-zajatce. Volič dal zadání jasné: spor je dramatický, nesmiřitelný, ale je to remíza. Je třeba hrát nové utkání. Každý volič si může znovu promyslet svou volbu a posoudit, jestli chce remízu i v novém podzimním kole, v předčasných volbách.
	Možná mnoha voličům dojde, že volby nejsou o vytápění uhlím, metru v Plzni nebo o dálnici do Budějovic či o osobní nenávisti k bývalému kamarádovi, Josefe Zielenieci. Jsou o levicovém či pravicovém budování celého státu. K této otázce musí dát voliči svůj zásadní názor. Ano, nebo ne. A to už je nějaká volba. Na podzim bychom ji měli prodělat. A poslední politologický předsudek: že předčasné volby jsou hanba, krize a chaos.

O autorovi| KAREL STEIGERWALD, komentátor MF DNES
Foto autor| KRESBA: VÁCLAV TEICHMANN
Foto popis| MIREK TOPOLÁNEKO autorovi| KAREL STEIGERWALD, komentátor MF DNES
Foto autor| KRESBA: VÁCLAV TEICHMANN
Foto popis| MIREK TOPOLÁNEK

Levice přišla o jedenáct hlasů
5.6.2006    Mladá fronta DNES    str. 10    Názory
    KAREL STEIGERWALD        
Ještě nikdy neměla česká levice tak špatnou předvolební situaci. Osm let mizerného vládnutí, tři havarijní premiéři, nesčetné skandály, nebývalý hrubec v čele, ohromný státní dluh, neustále bobtnající drahý státní aparát, a především otevřené Paroubkovo bratříčkování s komunisty - to vše (a mnoho dalšího) jsou důvody pro to, aby ve volbách levice dopadla špatně.
	Levice dopadla dobře. Získala sto hlasů. Jen zdánlivě překvapivé je, že zisk dostala vládní ČSSD, zatímco opoziční KSČM utrpěla výraznou porážku. Vysvětlení není obtížné: Paroubek dal komunistickým voličům srozumitelnou nabídku, lepší než Filip. Pro mnoho komunistických voličů bylo lákavější volit jeho, muže moci a vlády, než letité reptající opozičníky.

Hlasy komunistů

Paroubek ukradl hlasy komunistům, proto je úpadek komunistů tak značný, ale přišel také o mnoho hlasů sociálních demokratů, kteří by s komunisty nikdy nespolupracovali. Proto je Paroubkův celkový vzestup jen malý. Co na levé straně naloupil, to mu na straně pravé uteklo.
	Jako bychom nežili minulých osm let pod vládou ČSSD, jako bychom nežili čtyřicet let předtím pod vládou komunistů. Jako bychom neměli s těmito pseudohumanistickými ideologiemi a praktikami ty nejhorší zkušenosti - od perzekuce, úpadku a bídy až k vrzajícímu nefunkčnímu a drahému státu podle ČSSD.
	Ale levice dopadla také špatně. A to je možná nejdůležitější zpráva do budoucnosti. Do voleb měla levice ve Sněmovně sto jedenáct hlasů. Teď má sto. To je o jedenáct méně. Veřejnost tuto porážku přehlíží.
Šok z voleb není vyvolán volebním výsledkem levice (je horší než minule), nýbrž tím, že komunistická část levice vystoupila z ghetta, kam patří, a začala být politickou veřejností brána vážně - jako nějaká skutečná politická strana. A nejen to -Paroubka za tuto ratifikaci komunistů voliči zřetelně nepotrestali. Ještě před čtyřmi lety by sto hlasů ČSSD a KSČM nikdo nepovažoval za možný základ vlády.
	Léta různí naivní lidé volají po tom, aby se komunisté zřekli, přiznali, přejmenovali, omluvili - vlastně za to, že jsou komunisti. Komunisté, pokud jimi jsou, to nikdy neudělají. Bylo by to také absurdní. Co to je tvrzení: Nejsem ten, který jsem?

Paroubkova nová cesta

Paroubek objevil novou cestu -kudy z toho ven. Nikoliv že se komunisti přiblíží socialistům a nakonec s nimi splynou, nýbrž že se socialisti, aniž by měnili název firmy, stanou plynule neokomunisty. Je to řešení dobré, protože oblíbené. Komunisté zůstanou, budou vládnout a přitom tu už nebudou. A je to také, vedle nového typu samovlády, velký objev, který Paroubek české politice přinesl. Touto cestou dostane jednou znova k moci sebe, ČSSD a hlavně - komunisty. Že se mu to o chlup nezdařilo v těchto volbách, je dobré. Ale představte si tuto partu, jak by na moc za čtyři roky sahala z nevinných opozičních pozic.

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Co přinesou volby? Střídání vlád, či civilizací?
2.6.2006    Mladá fronta DNES    str. 06    Názory
    KAREL STEIGERWALD        
Obvyklé nářky, že předvolební kampaň není o ničem, že je kampaň bezobsažná, že vzduchem poletují jen nějaká procenta a žádné ideje, že tedy už zase ve volbách o nic nejde, nejsou letos namístě. 
	Jde naopak o mnoho. Strany, alespoň ty hlavní, to dobře vědí. Velice tvrdě se střetávají dva světy, dvě civilizace, liberalismus a socialismus, svoboda občanů a panství státu, svět, který tvoří bohatství aktivitou lidí, a svět, který chce bohatnout přerozdělováním, či jak ještě můžeme stručně ty dvě civilizace popsat. Sociální stát podle ČSSD, nebo svobodný stát se záchrannou sociální sítí podle ODS, svět, v kterém stát řídí lidi, a svět, kde lidé řídí svůj stát. 
	Střet je to bohužel notně zkřivený. Existence komunistů v levicové mocenské formaci a zelených v té druhé dávají těmto volbám riskantní ráz. Gottwald, praotec našich potíží, vykřikl by heslo: Je to boj o charakter republiky. Česká levice je uskupení komunistů marxisticko-leninského ražení s komunisty sociálnědemokraticky natřenými a se socialisty klasického typu. V čele toho je muž, který žádnou ideologii nepotřebuje, protože věří, že on sám je vláda i politika. Vládnout chce s marx-leninovci, protože jen oni mu mohou pomoci k moci. Nové na levici je sblížení komunistů s ČSSD, vznik komunistickosocialistické mocenské koalice. Je zbytečné ji zapírat, za poslední rok už se ve Sněmovně sehrála. Všechny sliby socialistů, že se spolupráci s KSČM vyhnou, jsou liché -museli by k tomu dodat: a nechceme vládu. Vznikla levicová koalice, která dává boji o charakter vlády archaickou podobu bohužel z let 1946 a 47 a která ČSSD devastuje. Je to jako by s ODS na pravici byla nějaká silná černá strana xenofobů, nacionálšovinistů, holohlavých rasistů a vlasatých klerofanatiků. 
	Autodestrukcí zanikly doplňkové liberální strany typu ODA či Unie svobody. To je druhá novinka. Uvolněnou pozici neobsadili nějací hololebci, ale zelení - a to může sehrát rozhodující roli v tvorbě příští koalice. Zelené podporuje mnoho středopravicových sirotků, kteří je mylně považují za rovnocennou náhradu zemřelých straniček. Předseda Bursík zelené představuje jako možné spojence ve středopravé koalici, ale Bursík je jeden, zatímco zelených, kteří jsou ještě kus vlevo od ČSSD, dokonce u trockistů či republikánů, je dost. Z těch se snadno může stát povolební převozník, který odveze důvěřivé středopravé hlasy do koalice s KSČM a ČSSD. Převraty u zelených probíhají rychle, snadno a znamenají totální obrat. 
	Na jemnější voličskou úvahu není prostor. Za „sociálním státem“, o nějž mají obavy komunisté, se skrývá stát socialistický, kterého se musí obávat ti ostatní. Preferovat ve volbách jiné problémy a zájmy speciálnějšího řádu než jak odstrčit komunisty od moci, znamená, že všechny problémy napříště bude už řešit jen vláda s komunisty. Hledání rovnováhy mezi sociální sítí a svobodou občana může nadlouho skončit. Levice, kterou nyní máme, není nastavena ke sporu o míře přerozdělení a míře liberalismu, nýbrž k zásadnímu otočení země. 
	Jednu civilizaci může nahradit druhá. 

Je jediný důležitý cíl voleb: nepustit nahoru komunisty 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Jandák by byl první oběť, je eticky nepřípustný
30.5.2006    Mladá fronta DNES    str. 08    Názory
    KAREL STEIGERWALD        
Jandák, prostořeký herec, vstoupil rázně do volebního boje. ČT bude státní a hotovo! Bude etická komise, každý si dá majzla a ČT nebude už šířit pomocí určité skupinky samozvaných novinářů informace vládě cizí. A etická komise nastolí etiku. 
	Že může být Jandák ministrem, je vysvětlitelné pouze autokratickým postavením Paroubka. Jandák náleží k vnitřní silové části vlády. Silovost není v tom, že se ministr kultury začne zaobírat armádou. Silovost v Paroubkově pojetí je válcující síla, s níž tento ministr prosazuje volební vítězství svého dobroděje. 
	Umělecká a kulturní veřejnost se bála domnělé privatizace ČT, teď má na krku proces opačný -postátnění. To už by stálo za demonstrace. Osobnosti, které se bály privatizace, se však Jandákova správcovství nebojí. Je tu divný, ale přirozený závěr - bič a cukr v rukou vlády je umělcům milejší než fičící vítr svobody. Jandák teď slibuje cukr. Bič přijde. 
	Je to komická figura. Postihne ji, co vyvolala. Etická komise, pokud vznikne, tohoto chvástala zakáže jako prvního. Copak je Jandák s „přesdržkou“, s lidovým chechotem neomalence a dokonalou pletichářskou neinformovaností o kultuře i politice jako ministr eticky přípustný? 

Ministr Jandák teď slibuje cukr. Bič přijde. 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Kdo průzkumy moc prožívá, nevěří voličům
29.5.2006    Mladá fronta DNES    str. 08    Názory
    KAREL STEIGERWALD        
Víkend přinesl dva protichůdné průzkumy. Optimisté obou táborů mohou mít radost, pesimisté se hroutí. Realista si pomyslí, že pozitivní či negativní průzkum může připravit každý, odborníci nás oslní přesvědčivým výkladem, na jehož konci bude stejná otázka jako na začátku. Jak to je?
	A podle čeho volíme? Podle nejisté většiny z průzkumu?
Podle vlastní úvahy nad nabídkou politických stran? Kdo průzkumy prožívá, věří, že voliči jsou spíš hloupí a opičí se.
	A koho vlastně volíme? Paroubek řekl, že Paroubka, nebo Topolánka a že on už vyhrál.
Mýlí se, i když televizní cirkus jej k omylu svádí - ale premiérský systém vlády jednoho siláka nemáme, máme zastupitelskou demokracii, volíme strany, vláda je kolektivní orgán, většinou koaliční. A poslední hoře našeho mediálního věku: volíme toho nejdrzejšího, nejbrutálnějšího, pohotového vtipálka, nejhezčí kukuč, fešáka? Vzpomeňte si na Stanislava Grosse. Tolik měsíců byl nejpopulárnějším politikem, a jaká podezřelá a ostudná nula se z něj nakonec vyklubala! Co je kritérium? Jeden člověk?
Volit je bolestné.

***

Kdo průzkumy prožívá, věří, že voliči jsou spíš hloupí a opičí se

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Nepřehlédl žádnou funkci
26.5.2006    Mladá fronta DNES    str. 08    Portrét dne
    KAREL STEIGERWALD        
Vojtěch Filip se považuje za dobrodějce pracujících a chce zas k moci, jako by s komunismem nebyla hořká zkušenost

Volby 2006

Kdo chce hloubat nad tím, co to je dědictví minulosti, mravní poškození země normalizací a panstvím komunistů a co je tlustá čára za minulostí, má v předsedovi KSČM skvělý příklad toho všeho: muž, který se za minulost nestydí, protože ani neví proč, a který se stejně dravě jako tehdy i dnes řítí vpřed.

Vojtěcha Filipa všichni akceptují jako předsedu parlamentní strany. Říkají mu pane, případně pane předsedo. Vypadá jako slušný politik. Samozřejmě není sám, podobných postav je v politice požehnaně. Je však jasným, nezpochybnitelným příkladem toho všeho, čemu se říkalo nemravnost, bída normalizace. Pro výkon funkce předsedy KSČM má všechny předpoklady, jaké jsou od komunisty požadovány: aktivní práce v SSM, ve funkci ideologického referenta OŠV SSM, člen IE OV SSM, předseda ZO SSM, předseda praporního výboru SSM, člen SČSP, SSM a ČRS. Schválen pro styk pro PT ZD a od r. 1985 je OPST-SW-StB.
	Z těch zkratek, jejichž význam je dnes už mnoha lidem chválabohu nejasný, se dá vyčíst jediné: nepřehlédl žádnou funkci, která se naskytla v husákovské zemi. Předsedou dnešních komunistů se stal oprávněně.

Mystický svit StB

Jeho politický osud v mládí kopíroval mentalitu normalizace nečekaně přesně: na jedné straně ideály mladého funkcionáře ve službách zítřku, čili okupantům, na straně druhé neobyčejný smysl i pro padesát korun, které například 30. ledna 1987 převzal jako agent Falmer od StB za telefonát fízlovanému objektu do Německa.
	Zde je nutné podotknout, že podle soudního rozsudku šlo o službu nevědomou, svým iracionálním způsobem dokonce neexistující. Takový rozsudek dává všem stvrzenkám, které Vojtěch Filip jako agent Falmer podepsal, když přebíral odměny, zvláštní mystický svit. České soudy mění minulost s energií vznícených náboženských falzifikátorů. Už brzy se jim podaří spolupracovníky StB z dějin zcela vymazat. Ještě 1. prosince 1989 převzal nevědomý či neoprávněně evidovaný spolupracovník Falmer od řídicího orgánu (StB) posledních 500 Kčs za dobrou práci. Odměna měla být povzbuzením do další práce v roce 1990.
	V témže roce však čekaly komunisty už jiné úkoly, než StB původně plánovala. Zavrtat se, přežít, čekat, až se vlny převalí. Pak zase vyrůst a opět zaútočit na vládní moc. V tom posledním stadiu KSČM dnes, pod vedením Filipa, právě je.
	Proč se Filip tolik hádá o svou minulost spolupracovníka StB, je divné. Vždyť to pro člena KSČ musela být čest. Má dnes soudní rozsudek, že spolupracovníkem nebyl, což se už brzy, až budou agenti StB opět na výsluní, může obrátit proti němu. Zas se mohou objevit ony "kádrové předpoklady". Přijde čas, kdy agenti StB budou dostávat pěkná místa od státu, případně i odškodné, a Filipa se zeptají: pročpak jsi tehdy, soudruhu, neudával a nespolupracoval?

Říká dnes totéž co za Husáka

Dost sarkastických věšteb. Jaká je Filipova politika dnes? Její duchovní, ideová složka se nemění - je to marxistické učení, podle Filipa ryzí humanistické myšlení. On sám však není marxistický teoretik, jen opakuje fráze z mládí, z kurzů a rychloškolení. Vše, co říká dnes, mohl říkat už tehdy. Čas husákovské normalizace považuje za ideál, od něhož jsme spadli dolů. Naivní požadavky, aby komunisti odvolali minulost, oprávněně nechápe. Minulost byla správná, což dnes tak není. Obhajování Gottwalda, procesů, poprav věnuje Filip hodně úlisné energie. Věří, že tehdy byl už málem blahobyt, zatímco dnes je krize, zbídačování, úpadek. Rozpor mezi jeho "humanismem marxismu" a pustošením země marxisty nevidí. Vraždění považuje za "justiční omyly" a omlouvá je tím, že v USA byl McCarthy. Věří, že komunismus je nějaký vědecký světový názor, že se KSČM staví za pracující lid, kterému dá blahobyt. Nabízí tytéž recepty jako komunisti před padesáti lety. Říká tomu: poptávka po uceleném řešení společenské krize. Jestli to dělá pro kariéru, nebo z víry, je těžké poznat.

Vystačí jen se sliby

Krásný je svět komunistických ideálů a teorií. O ty se však málokdo zajímá. Vliv a pozici si komunisti získávají praktickou politikou ze dne na den, kritikou režimu, vlády, poměrů, nezaměstnanosti, počasí, bídy, kulturního úpadku, USA, Němců, drog, čehokoliv. Praktická politika komunistů sestavuje neustále seznamy nedostatků, často správně popsaných a nabízí jediné: toto nebude, až tam budeme my. Jak to nebude, proč to nebude, to už odkazují tomu času "až tam budeme my". Je to výhodné, stačí sliby, komunisti se nemusí zdržovat přemýšlením, jak je naplnit. Je to i Gottwaldovská politika: klaďte nesplnitelné požadavky, rozkazoval, když boural, jak říkal, buržoazní sociálfašistický stát.

Co tě trápí, odstraníme

Z toho hlediska je Filip lepší populista, než byl Grebeníček vězící příliš v tenatech scholastických komunistických ideálů. Filip ví, jak se oslovuje nespokojený volič, který si s Marxem hlavu neláme. Každému Filip slibuje: Co tě trápí, odstraníme. V tomto každodenním pojetí politiky jako kontinuity reptání, buřičství a sladkých řečí je síla komunistů. To Filip dobře ví a s tímto všedním materiálem lidské nespokojenosti zachází pečlivě, což ostatně uměli už Gottwaldovi chlapci.

Perverzní matematika

Postavil by pomník obětem kapitalismu, ne komunismu. Říká, že za osm minut náletu Spojenců na Prahu za druhé světové války zahynulo víc lidí, než jich komunisti popravili. Tato perverzní matematika vystihuje dobře komunistickou mentalitu. Kdyby Spojenci na Prahu útočili šestnáct minut, mohli by komunisti zavraždit dvojnásobek lidí?
	Komunisti odjakživa milovali umění a literaturu. Byla to láska dost smrtonosná - na jedné straně umělce štědře odměňovali, na druhé straně je utlačovali a proměňovali ve stranické propagandisty.
	Filip nezůstává stranou. Vzpomíná na vynikající literární, filmové i divadelní počiny let šedesátých. Asi zapomněl, že všechny ty počiny byly na komunistech vyvzdorovány, že vznikly proti vůli tehdy ochablé moci a že množství uměleckých děl komunisti zakázali. Trefně to řekl v roce 1968 Ludvík Vaculík. Vše, co dobrého vzniklo, se realizovalo proti vůli KSČ. Ta nevyřešila jedinou lidskou otázku. Bez studu k dílům těchto šťastných let šedesátých Filip přiřazuje i díla z bažin normalizace. Klidně obdivuje kulturní poušť, husákovskou Biafru ducha.

Tragédie a trauma

Normalizace je nejzapeklitější období komunismu v Česku. Pro Filipa šťastný čas mládí, prvních lásek a funkcí i schůzek s StB, pro jiné čas okupace. Z komunistů, krvavých idealistů, se stali chamtiví a mdlí kolaboranti s okupační mocí.
	Marxistický internacionalismus a spojení proletářů celého světa popřely tanky. Rusové přepadli cizí zem a dosadili v ní své místní satrapy - komunisty. Tuto evidentní skutečnost žádné poučení z krizového vývoje nezastře a každý, kdo v té době dělal v KSČ či StB kariéru, musí přijmout trpkou skutečnost: byl sluha okupační moci.
	Kdo je Filip? Usazenina své doby, kráčející problém postkomunistického trápení. Je přesvědčen, že po tom všem zas může chtít moc. Komunismus je učení sociální. Místo sociálního ráje však po něm zůstala zpustošená zem. Nevadí to, nynější předseda KSČM jede dál. Strašlivé na postavě Filipa není on sám, nýbrž to, že je akceptován, že je možný, že je politikem, kterému leckdo nabídne kus moci. Filip, jako celá KSČM, je tragédií i traumatem české společnosti.

"Má kladný vztah k politice KSČ a socialistickému zřízení. Rád jezdí do NDR. Dovede umně navazovat styky z řad čs. občanů."
František Hanzalík
náčelník odborů StB v návrhu na zavedení Filipova svazku )

***

Co také řekl

"Víte, co je zajímavé, že na tento seriál je snad nejvíce reklam a inzerce, ale má nejmenší sledovanost. Ono to bude asi tím, že těm příběhům zase tolik lidí nevěří, protože jsou nejen zkreslené, ale povětšinou i nepravdivé." (o seriálu Zdivočelá země)

"KSČM si je vědoma toho, že nabízí svůj volební program v realitě kapitalistické společnosti, se kterou se však nesmiřuje.
(Strana) vychází z odpovědnosti silné levicové strany, ke které se obrací naděje voličů a sympatizantů levicového a demokratického smýšlení a sociálního cítění." (o komunistech a demokracii)

"Útok na nás je veden stejným způsobem, jako byl veden v letech 1933 až 1938 na komunistickou stranu. Kde jsme schopni zastavit to, že někomu je takto zakázáno přemýšlet? Jednou budeme odsuzovat Židy, potom komunisty, potom Cikány, potom sociální demokraty?" (o dnešní nesvobodě)

"Ptám se, kde to zastavíme. Bude opravdu dovolen pouze jeden politický názor? Začátek omezování svobody myšlení má různé podoby. Byl bych rád, abychom se všichni poučili z minulosti, a mně se zdá, jako by to poučení k některým nedošlo." (o poznávání minulosti)

"ODS se pustila na strunu silného antikomunismu. Česká společnost, právě po zkušenostech z minulého století i z let 1948 a 1989, o to nemá zájem. Přesvědčení, že nemá smysl se bavit o tom, co navrhuje KSČM, je útok na svobodu myšlení." (opět o dnešní nesvobodě)

Foto autor| FOTO: MAFA - JAN KARÁSEK
Foto popis| NEZMĚNIL SE. Vojtěch Filip čas normalizace považuje za ideál.Foto autor| FOTO: MAFA - JAN KARÁSEK
Foto popis| NEZMĚNIL SE. Vojtěch Filip čas normalizace považuje za ideál.

Slavný návrat strýce s igelitkou
25.5.2006    Mladá fronta DNES    str. 08    Názory
    KAREL STEIGERWALD        
Kraus, expředseda poslaneckého klubu ČSSD, změnil na policii výpověď. Vzpomněl si, že peníze (1,8 milionu), které poslal z matčina konta do ghanského kakaa, nepatří jeho kolegovi, zločinci Rigovi, nýbrž jemu. Půjčil si je od známého z Pardubic.
	Jako by znovu přicházel strýc s igelitkou a bájný Rod. To byly postavy z příběhů Grosse. Proč se Kraus opičí po svém tehdejším nadřízeném a opakuje Grossovy postupy, když se už vloni neosvědčily? Případů, kdy si lidé nepamatují, čí byly miliony, které měli, poslali či dostali, případně nalezli v krabici od bot po šetrném tatínkovi, nebo se jim náhle zrodily v trezoru samospraší jako Kavanovi, známe dost. Tady je milion či pět, já nevím, kde se to tu vzalo, nepamatuji se, asi byly moje, totiž vzpomínám si, byly strýce, ten také nic nemá jako já, hurá, jsou z Pardubic. Toto koktání už zevšednělo. Proč si přední skandalisti myslí, že lid je hloupý, není jasné. Chtějí být správci věcí veřejných, ale nepamatují si vlastní miliony. To volič ví vše o každé své tisícovce. Paroubek před šibaly varuje, ale vážné to nebude. Z ČSSD nezmizeli, jak se premiér chlubí. Gross je předsedou bezpečnostní komise ČSSD, Kraus krajským předsedou v Liberci.

***

Chtějí spravovat věci veřejné, ale nepamatují si vlastní miliony

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Skanzen minulosti, zvláštnost české politiky
24.5.2006    Mladá fronta DNES    str. 06    Volby 2006
    KAREL STEIGERWALD        
Českým extremismem není ani národ, ani rasa, nýbrž sociální blud - komunistické učení 

Málokdo čekal, že komunisti budou šestnáct let po pádu jejich ponurého režimu hrát v české politice tak velkou roli. Zásluhu na tom nemá jejich urputné trvání na marxismu, nýbrž potřeba ČSSD najít do vlády nějaké partnery. Existence komunistické strany, rarita české politiky, štěpí levici na dvě tělesa, která si vzájemně znemožňují přístup k moci. Nestydatost komunistické strany a šeredná minulost jsou pro ČSSD riskantní prvky, poslanecké mandáty KSČM naopak prvky přitažlivé. V těchto mezích se potácí Paroubkova ČSSD: s komunisty ano i ne. Toho nebýt, nemusel by se komunisty nikdo vážněji zabývat. 
	Co KSČM nabízí? Ve volebním programu prohlašuje, že není jejím cílem vylepšovat kapitalismus, nýbrž jít k socialismu demokratickou cestou. Kapitalismus zbídačuje lid. Máme neokoloniální postavení. Probíhá pravicová demontáž sociálního státu. KSČM toto s pomocí Marxovy teorie změní. V socialismu bude blahobyt, společenské vlastnictví odstraní chaos trhu, všichni občané budou prosperovat. KSČM má osm oblastí dobra, jimž se věnuje především. Když o nich čtete ve volebním programu, je to, jako byste rozebírali ruskou matrjošku. První panenka: zavedou péči o zdraví na úrovni 21. století. Jak? Druhá panenka: bude jedna pojišťovna. Jak to zajistí? Bude v ní lepší hospodářství. Další matrjoška už není. Nebo - bude dostupnost bydlení! Jak to uděláte? 
Zlepšíme systém registrace bytů! Byty registrujete a regulujete šedesát let, dostupné nejsou stejně dlouho. Žádná skutečná řešení komunisti nemají. Slovník jejich volebního programu je: dosáhneme, zavedeme, prosadíme, nastolíme... a následuje nějaké dobro, proti němuž nikdo nic nemá a které si každý přeje. Na otázku, jak to udělají, přijde odpověď v podobě dalšího dobra, které se skrývá uvnitř toho předešlého. Je obvyklé, že politici hlásají dobrá hesla, aniž by věděli, jak je uskutečnit, ale komunisti z nich skládají celé nekonečné panenky, jedna vězí v druhé, stále dál a dál, pořád je to totéž: uděláme dobro! Kdo to miluje a chce se opájet slovy, užije si. Ostatní mohou žasnout: něco tak hloupého - a ono to zabírá? Je to totéž jako před šedesáti lety -demokracií k socialismu, socialismem k blahobytu všech. Že tomu věří skoro dvacet procent občanů, je trapné. Na druhé straně žádné jiné větší kuriózní extremisty, jací se po evropských státech potulují, nemáme, KSČM je pohltila či sjednotila všechny. Českým extremismem není národ a rasa, nýbrž komunismus. Daleko trapnější je, že s tímto extremistickým segmentem jsou ochotni ostatní (z vlastního sobectví) spolupracovat. 
	Komunisti nabízejí hard podobu téhož, co socialisti ve verzi soft. Pro komunisty je USA i NATO zdroj agrese, Kuba přítel, kapitalista nepřítel. O základních teoriích komunistického učení zatím mlčí. Vykořisťování člověka člověkem, třídní boj, diktatura proletariátu - tyto svaté pojmy komunismu si neodcizili, v programu je pod cudnou rouškou najdete, ale nahlas je, stejně jako Gottwald před rokem 1948, neřeknou, aby nevyděsili. Socialistickému státu prozatím říkají „sociální stát“, diktatuře proletariátu mazaně „demokracie a spravedlnost“. 
	Pro drobný politický provoz nabízejí zhruba podobné spektrum sociálních dávek jako ČSSD a stejný systémový pohled: vybrat od lidí co nejvíc daní a pak zas lidem co nejvíc rozdat. Starý komunismus byl důslednější, sebral lidem všechno a pak to podle svých úvah rozdával jako dobrodinec. 
	Voliči by měli uvážit, proč dávat komunistům, kteří měli na nastolování dobra a ráje po dobu čtyřiceti let absolutní moc, druhou šanci. Jsou lepší a chytřejší, než byli? To nestačí neštěstí, které už spáchali? 
	Ne. Spravedlnost, rovnost a ráj jsou vždy pěkná lákadla a také lidsky přitažlivé cíle. Komunisti jsou na ně odborníci. S těmito rajskými hesly vždy zavedli zemi do chudoby a otroctví všude, kde vládli. A vládli už leckde, protože to, čemu skutečně nejlépe rozumějí, se jmenuje cesta k moci. Jejich dnešním ambicím není radno se pošklebovat. Vždyť už vlastní skoro půl sociální demokracie. Čtyřicet procent socialistických kandidátů jsou kariérní komunisti ze starých časů. V komunistické straně jich je devadesát procent. Dohromady ty dvě strany mohou snadno vytvořit parlamentní většinu. 
	Program KSČM je prodchnutý, podobně jako program ČSSD, ideou solidarity a sociální rovnosti. Sociální rovnosti se dá dosáhnout jen silným státem, který občany ořeže do jedné figury. Solidaritu si komunisti pletou s myšlenkou, že blahobyt vzniká přerozdělováním peněz. Nevzniká. Přerozdělováním vzniká přibližně stejná chudoba všech, jak jsme to už zažili. Komunismus jako strůjce blahobytu nikdy nikde neuspěl. Jako uchvatitel moci a organizátor neštěstí uspěl často. Protože jeho čas už přešel, zbývá českým komunistům třetí možnost - být přicuclou přísavkou. Jejich volební program k tomu směřuje. 
***

Je to totéž jako před šedesáti lety - demokracií k socialismu, socialismem k blahobytu všech. Dvacet procent občanů tomu věří. 

* Co slibuje KSČM 

Sliby volebního programu 

1. Vytvoření účinné metody ochrany lidských práv 2. Zajištění prosperity v hospodářské oblasti, vytvoření nových pracovních míst. 
3. Podpora vědy a výzkumu, lepší využití finančních prostředků, založení vědeckovýzkumných center. 4. Obnova důvěry v právo, zachování regulace nájmů, zavedení obecního registru bytů, postavení 50 000 nových bytů ročně. 5. Věk odchodu do důchodu se nebude zvyšovat. 
6. Obnova významných hodnot, jako jsou mír, vlastenectví, národní tradice, mateřský jazyk, úcta k životu a přátelství mezi národy. 
7. Odmítnutí agresivní politiky USA a NATO. Členství v NATO bude pozastaveno. 
8. Stát bude odpovědný za strategické řízení národního hospodářství. 
Dlouholetého předsedu KSČM Miroslava Grebeníčka (vpravo) vystřídal v čele strany Vojtěch Filip. 

Foto popis| Foto popis|

Soud Paroubka s Topolánkem je na místě
24.5.2006    Mladá fronta DNES    str. 08    Názory
    KAREL STEIGERWALD        
Rozhodnutí premiéra podat na šéfa ODS trestní oznámení je rozhodně správné. Kdo jiný než soud by měl posoudit a rozsoudit dnes už dlouhý sled afér členů a přátel ČSSD. Topolánek bude mít příležitost zevrubně předvést soudu podklady pro svá obvinění, Paroubek bude mít možnost ta obvinění vyvracet - to vše nikoliv na úrovni vtipu pro kamery, nýbrž na úrovni policejní a soudní. Nic jiného si my, veřejnost, nemůžeme přát než takové objektivní zkoumání známých skandálů.
	Pro oživení paměti, některé z hlavních afér a jejich účastníci: biolíh, Škromachův poradce Hanáček a členové ČSSD Láznička se Schwarzovou, pět v českých a Paroubkův ředitel sekretariátu Doležel, Krausovo kakao a zločinec Rigo, Zgarbovy spekulace s pozemky, Kavanův člověk vražedník Srba, Vyvadil s Pitrem, Lhotský s Janstou, Součková s Diag Humanem. Výčet není zdaleka celý.
	To vše musí soud důkladně prověřit a zvážit. Zájem na tom mají oba pánové. Paroubek proto, aby se ukázalo, že všechny tyto aféry s ČSSD a jejím vedením nesouvisí, Topolánek naopak, že souvisí. Kdyby naše vyšetřovací orgány a soudy běžely svižněji, nemuseli se týden před volbami oba pánové hrdlit - měli bychom už po ruce nějaké seriózní závěry. Při známé svižnosti dočkáme se jich asi rok a půl po volbách. K čemu nám pak budou?
Paroubek to riskl, chce si aféry právě teď připomenout.

***

Dobré téma pro soud: Jsou aféry s ČSSD spojené, nebo ne?

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Iluze o světě „zadarmo“
23.5.2006    Mladá fronta DNES    str. 08    Názory
    KAREL STEIGERWALD        
Pozor na politiky: když slibují něco bezplatně, bude to určitě pěkně drahé 

Vbyznysu je dobrý zvyk vlastní zboží chválit a to cizí nehanět. Maximálně se dozvíte, že náš prací prášek je lepší než prášek obyčejný. Kdo by napadl cizí prášek, že jeho použitím třeba vznikne bída nebo boháči ušetří, mohl by se u soudu dočkat trestu. Kdyby tyto pořádky platily v reklamě politické, většina materiálů ČSSD by zmizela a ostatní strany by na tom nebyly o nic lépe. 
	Podnikatelé nesmí slibovat, co nelze splnit, a chlubit se vlastnostmi, které jejich výrobky nemají. Politici nejen mohou, nýbrž i musí. 
Kdyby podnikatel tvrdil, že nabízí školství a zdravotnictví zadarmo, přišel by na mizinu, pokud by ho včas nedali do blázince. Politici to tvrdit mohou, ačkoliv je očividné, že obě tyto veřejné služby něco stojí, jejich pracovníci berou plat, léky mají svou cenu, budovy škol někdo postavil za peníze a tak podobně. 
	Říkali to už komunisti: stát vám dává zdarma... Jako by stát byl nějaké mystické těleso, v němž se samy od sebe rodí hodnoty, peníze, léky, budovy. Levicové strany jdou do voleb s heslem bezplatného školství a zdravotnictví. Počítají s tím, že jsou lidé neschopni prosté úvahy: „Kdo to všechno platí?“ Žádný svět, ve kterém jsou tyto služby zadarmo, neexistuje. Samozřejmě kromě světa komunistického, kde je zadarmo všechno. 
	Problém však je, že slib bezplatnosti zní pěkně, lákavě, a kdo není o věci ochoten přemýšlet, je rád, že takový slib slyší. Možná by se politická činnost měla zařadit mezi podnikání jako každé jiné. Hanobení konkurence a nesplnitelné sliby by se staly předmětem trestání prolhaných a pomlouvačných politiků. 
Podle hesla „Jiné nehaň, sebe chval“ by se politická reklama stala snesitelnější a věcnější. Kdo si chce koupit auto, raději se dozví, kolik stojí, jak funguje a co dovede, než že všechna auta konkurence jsou nefungující krám. 
Debata o zdravotnictví a o školství není debata o tom, co je zadarmo a na co má občan nárok, nýbrž o tom, jak a za kolik a proč se má tato služba platit z veřejných peněz a co vede k lepší kvalitě a dostupnosti té služby a jak sladit nároky, které mohou být nekonečné, s cenou té služby. 
	Politika je obchod zhruba s jednou polovinou všeho, co země vyprodukuje. Je to největší podnikání, otočí za rok nejvíc peněz. Vlastníci se čas od času po volbách střídají. Stát je největší firma v zemi a je to firma socialistická. Cílem úředníků i politiků je tvrdit lidem, že jim dávají něco zadarmo, co by nikdo jiný lidem nedal. Ve skutečnosti mají spravovat naše peníze a sloužit nám tak, že je užijí co nejrozumněji. Kdo slibuje, že něco dá zadarmo, obvykle kryje plýtvání, svou neschopnost a vůbec špatné řízení firmy. Dobrý hospodář ví, že všechno něco stojí, ví také, kolik to stojí a proč. Kdo vám něco dá zadarmo, sebere vám peníze oklikou, zadem, nenápadně. A za to „zadarmo“ hned klade nárok: „Uznejte, že si zasloužím vděk.“ 
	Když je něco „zadarmo“, nikdo tomu nemůže koukat na zuby - jak to funguje, kudy tečou peníze, kdo co platí a co za to dostane. Zadarmo - to je darovaný kůň. Když je zdravotnictví „zadarmo“, je pacient na obtíž, neví, co má či nemá dostat, postává na chodbě, ťuká na ordinaci, dává úplatky, prosí. Na nose má škaredé státní brejle, má být vděčný, ale přitom je to všechno za jeho peníze. 
	Zdraví a vzdělání prý nesmí být předmětem zisku. Tak zní klamavá reklama. Oboje platíme - jenže nevíme kolik, komu, proč a co za to. V bezplatném světě je malá rentabilita. Přesto velký zisk. Má ho úřednictvo, přerozdělovací tělesa a mazaní přitočílkové. Za vaše peníze -vše zadarmo. Kde jinde se ta hloupost smí říkat než v politice? 
	A přitom to jako hloupost nezní. Kdekdo tomu věří. Komunisti říkali: „Toho zadarmo bude čím dál víc, až vymizí peníze a zadarmo bude vše.“ Útržky těchto úvah se zemí potulují dodnes. Budiž velebeni ekonomové Šimek & Grossmann s jejich poučkou: nechci slevu zadarmo. Nejen sleva, ale i „zadarmo“ je obvykle pěkně drahé. 

***

Kdo vám něco dá zadarmo, sebere vám peníze oklikou, zadem, nenápadně. A za to „zadarmo“ hned klade nárok: uznejte, že si zasloužím vděk. 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Fotbal do čela státu!
19.5.2006    Mladá fronta DNES    str. 07    Názory
    KAREL STEIGERWALD        
Premiér Paroubek dá miliardu na fotbalový stadion, protože je těsně před volbami. Jiní premiéři by to udělali také, protože ta miliarda není jejich, nýbrž všeho lidu neboli daňových poplatníků, z nichž jen menšina se o fotbal zajímá. A o přízeň té menšiny se jedná. Ta přízeň stojí jednu miliardu. 
	Fotbal je činnost dost odpudivá, prolezlá podvody, nacpaná čert ví jakými penězi, opatřená různými vysavači, jimiž odcucává dost velké hromady veřejných peněz, jako by fotbal byl něco pro národ potřebného a důležitého. Největší příznivci fotbalu smrdí rasismem, nenávistí k lidem a předvádějí veřejně nesmírně nechutnou hrubost. Držet tato holohlavá zdivočelá bicí komanda na řetězu stojí policii nesmírné náklady, opět z veřejných prostředků. Fotbal vyvolává v lidech šovinistické pudy, kdo neskáče, není prý Čech, což se od výrazu Heil Hitler liší jen málo. Zato fotbal se od sportu už liší ve všem. Domluvené a zaplacené výsledky, tyátr pro naivní a hloupé publikum, sprostí a cyničtí bafuňáři kupčící s fotbalisty jako s otroky. Peníze od vlády, černé peníze, podplácení, sprostota. To všechno má někdo obdivovat? 
	Proč vlády fotbal tak okatě podporují, třebaže to není nic užitečného, je nejasné. Rozhodně si tak kupují hlas lůzy, jako by byli římští senátoři a jako by ta lůza byl římský lid, cílevědomě směřující k svému zániku a k zániku římského státu i kultury. Od her gladiátorů se hry fotbalové liší jen v jednom: tehdy chudí otroci umírali pro pobavení boháčů v hledišti, dnes po trávníku skáčou milionáři pro pobavení chudé lůzy v hledišti. Možná, že je fotbal signálem, že i evropská civilizace už končí - vlády obírají lid, aby mu pak za jeho peníze dopřály dostatek hnusné vulgární zábavy a nenávistných rvaček v ulicích. Po staletích budou v Evropě roztroušené trosky fotbalových katedrál poslední připomínkou, že v Evropě kdysi byla civilizace holdující řevu a rvačkám, na kteréžto záliby zahynula. Je smutné, že budování těchto stánků podvodu podporuje i politik, který je živ z hesla Jistoty a prosperita. Heslo by si měl poopravit: Jistoty a prosperita pro fotbalovou korupci. 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Průzkumy agentur nejsou žádná vědecká fakta
17.5.2006    Mladá fronta DNES    str. 06    Názory
    KAREL STEIGERWALD        
Agentura STEM opět překvapila. ČSSD poskočila za měsíc o čtyři procenta. Minulé překvapení byl prudký skok Zelených přes pětiprocentní hranici. 
	Ve výčtu překvapení bychom mohli pokračovat. Strana důchodců s jedenácti procenty v prognóze, nulový výsledek u voleb, nečekané zmizení republikánů z politické scény. Můžeme sáhnout i za hranice: v Německu, v Itálii, v USA - často úplně jiné volební výsledky než předpovědi. Odborníci často nesprávné či podivné výsledky brání: průzkumy a předpovědi probíhají podle standardních vědeckých postupů. Pokud se průzkumy rozcházejí se skutečností, vinna je skutečnost - vrtkaví voliči. 
	Vrtkavost průzkumnických výsledků je podezřelá: co když si s námi hrají, své předpovědi manipulují a přizpůsobují přání? Jsou agentury skutečně nezávislé a objektivní? V zemi, kde i obyčejný fotbal je předmětem rozsáhlého podplácení a podlé režie ze zákulisí, nejsou takové obavy přehnané. Skutečnost, že se výsledky posledního průzkumu dostaly ven dřív, neoficiálně, navíc do rukou ČSSD, takové obavy může jen posilovat. Pro agentury je to vážné ohrožení: žijí jen z toho, že se jejich odhady považují za věrohodné. Tuto důvěru nezbytně potřebují, protože už sama podstata předpovídání něčeho je velmi nejistá. Většina předpovědí to potvrzuje. Před volbami jsou všichni výsledky průzkumů uhranuti, po volbách se uhranutí rychle zapomene a nikdo už nezkoumá, proč bylo v průzkumech tolik chyb. 
	Politici považují výsledky agentur za slovo boží. Premiér například si jich cení víc než ústavy. Kdo by manipuloval průzkumy, mohl by snadno vrtěti premiérem. 
	Možná ale, že voliči nejsou ovce a výsledky předpovědí na ně nemají takový vliv. Možná jde jen o všeobecně sdílenou mytologii čísel a pseudovědeckých kouzel, o zábavu a hračku, jejíž cena je malá. Politický svět věří opaku: pěkná čísla přinášejí v budoucnu čísla ještě pěknější. Když jdu nahoru, věří politici, jdou všichni za mnou. V zemi, která tolik miluje korupci, je toto přesvědčení pobídkou k nepěkným hrám. 
	Agentury hrají o život - pokud se výsledky voleb budou výrazně rozcházet s jejich dnešními poznatky, čeká je rychlá smrt. A nás rozpačité zjištění: sledovali jsme diletanty, nebo podvodníky? Co je horší? Existuje jediná obrana: politici by měli být vůči předpovědím svobodnější a měli by víc vnímat jejich relativnost. 

Zkreslují agentury výsledky průzkumů voličské přízně? 

O autorovi| KAREL STEIGERWALD, komentáror MF DNES
Foto popis| O autorovi| KAREL STEIGERWALD, komentáror MF DNES
Foto popis|

Předvolební svárlivost drobných stran
15.5.2006    Mladá fronta DNES    str. 08    Názory
    KAREL STEIGERWALD        
Česká televize pozvala do předvolební debaty zástupce pěti drobných stran. Účastníci se hádavostí velkým stranám vyrovnali. Stejné to bylo s politickou nabídkou. Ta se od těch velikých neodlišovala. Překvapila jen kuriózností či marginálností témat. Železný využil pozvání k dosti přesvědčivému útoku na ČT, která prý prosazuje zejména zelené.
Jiné malé potlačuje.
	Ano, nepatrných stran máme jako smetí a před kamerou se objeví jen zřídka. Včera to byla například jakási strana folkloru, kterou vylosovali, ale vidět ji nebylo nutno. I Železnému s preferencemi v rámci statistické chyby mohla padnout jiná náhoda a v televizi by nebyl. Výšiny i hloubky debaty názorně ukazovaly, proč jde o strany malé. Železný svou malost viděl v podvodech agentur. Obvinil je z úplatků, ale po českém zvyku bez jediného důkazu. Vynikl Bursík. Je to zkušený manažer krámku s ekologií. Ovšem vysvětlit, jestli volbou zelených volíme jeho, Uhla nebo zastrčeného republikána, nedokázal.
	Jeho strana profituje ze známé situace. Vyšvihl se v ní nedávno proti divokým patočkovcům. Stejně náhle jej mohou zase svrhnout a budeme tu mít nové zelené.
Však voličstvo zelených už se spálilo mnohokrát - s OH, US, ODA, DEU... Proč ne tedy zas?

***

Proč jsou malé strany malé, není těžké pochopit

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Nechte lidi na pokoji
12.5.2006    Mladá fronta DNES    str. 06    Názory
    KAREL STEIGERWALD        
Svoboda je nepřehledný řev z pralesa, nikoliv úředně vyvážené ticho

Případ potrestaný Cibulka & hubatá Přenosilová klikatě pokračuje. Podle mluvčího rozhlasu došlo nejprve k potrestání osoby, teprve pak ke stížnosti ČSSD. Čili lokaj zasáhl dřív, než to pána napadlo. Štěpán Kotrba z Rady českého rozhlasu si potrestání pochvaluje. Další názor je, že moderátor měl Přenosilovou napomenout a její výroky hned vyvrátit. Všichni se ohánějí vyvážeností. Vyváženost je pojem, který dokáže cenzuru dokonale nahradit. Je daleko schůdnější pořady a názory „vyvažovat“ než po staru cenzurovat.
	Cenzura neboli vyvažování nikomu nevadí. Lidé u nás rádi bojují za svobodu, pokud ten boj nějak splývá s jejich osobním prospěchem či postavením. Pokud se svoboda týká někoho jiného, čert vezmi Přenosilovou, Cibulku, kdekoho. Celá liga rozhlasáků, mocné veřejnoprávní rady, svazy umělců, různé iniciativy - to vše mlčí, když se vyvažování stalo cenzurou, potíráním názorů a záminkou k šikanování či zastrašování novinářů. Řečeno slovy Václava Havla, virus se zabydlel přímo v centrálním skladu antibiotik. Kdo jiný má pečovat o svobodu než rady veřejnoprávních médií, které potlačování naopak schvalují? Ještě jsme nezažili, aby rady veřejnoprávních médií svobodu chránily, zato ji jako každý orgán s chutí komandují. A kdo jiný má bouřit, když je svoboda potlačována, než novináři, ti psi demokracie?
	Podstatou svobody slova i myšlení není volné šíření názorů správných, pravdivých, poctivých (podle něčího úsudku), nýbrž volné šíření názorů všech. Svobodný prostor je plný řevu jako z pralesa - lidé myslí jinak, různě, protichůdně, jsou laskaví, hrubí, neurvalí, lžou, odpouštějí, mají názory kruté, něžné, spravedlivé, zlé. To vše se šíří v namáhavém veřejném prostoru, připomíná to ryk opic, kvikot zajíců. Svoboda je nesnesitelně namáhavá. Jak má člověk vydržet, že ten druhý nemá pravdu, a přesto smí mluvit? Právě premiér toto špatně snáší -věří, že svoboda znamená šířit jen správné a pravdivé názory, protože názory nepravdivé a špatné svobodě škodí. Co je správné a pravdivé, rád by určoval sám. Politici rádi a často zaměňují moc, kterou dostali ke správě státu, s mocí lidem komandovat mozek.
	Jen volný řev z pralesa je svoboda a jen tato volnost přináší blahodárné účinky, které lidem nic jiného než svoboda přinést nedokáže: bezpečí života a pocit důstojného rozvoje. Unést protichůdné názory, vidět svět jako vřící kotel smyslů i nesmyslů, ukrotit lidskou touhu po jasnosti a pořádku, po symetrii a řádu - to vše vyžaduje velkou námahu a u lidí obdařených mocí také velké sebezapření. Svoboda nevzniká tím, že se napíše na papír nějaká ústava či nějaké zákony, svoboda je stav lidské společnosti, který je třeba trvale pěstovat, udržovat, chránit a rozvíjet.
	Všechny etické komise, orgány regulace, dohlížecí mravopočestné výbory a podobná sdružení jsou k ničemu - vždy se z logiky svého ustavení promění v komandující útvar, jak to na radě ČRo vidíme nyní a na Radě ČT kdysi, když tam zakazovali písničky.
	Nesmyslnost „vyváženosti“ nikoho nevzruší - je to pěkná výmluva, bič, klacek. Nevyváženost je něco jako hanobení socialismu kdysi. Svobodná společnost naopak potřebuje hlavně názory nevyvážené, osobité, razantní, originální, nové, dráždivé a pobuřující. V mnohosti takových názorů, v ryku pralesa, hledají si pak lidé svobodně své stanoviště a své ideály. Když jim někdo svět předžvýká, probere - samozřejmě pod ušlechtilou záminkou - strká jim pod nos vykastrovaný svět lži. Věří, že lidé jsou blbci a potřebují před nesprávnými názory ochránit. Nebo že jsou blbci a je třeba jim správné názory vnutit, protože by je sami nepochopili a nepřijali. Ve světě lži pak může platit požadavek „vyváženosti“ a nutně také nesvoboda.
	Případ Přenosilová & Cibulka je jistě nicotný. Jeho smysl je však ohromný - úbytek svobody se právě na nicotnostech krok za krokem odehrává. Nad nicotností každý mávne rukou, ale pak se diví, kolik cesty od svobody k nesvobodě už se ušlo těmi nicotnými krůčky. Pozor na všechny vyvažovatele: ať nechají lidi na pokoji. Oni si se svou svobodou poradí bez vás lépe.

***

Politici často zaměňují moc, kterou dostali ke správě státu, s mocí komandovat lidem mozek. Věří, že lidé jsou blbci a že je nutno chránit je před špatnými názory.

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Pozor na Paroubka, mohli by vás odstavit
11.5.2006    Mladá fronta DNES    str. 06    Názory
    KAREL STEIGERWALD        
Moderátor Českého rozhlasu nevyváženě moderoval pořad se zmínkami o Paroubkovi. A byl z něj vyloučen.
Před časem měl podobný delikt novinář Milan Šíma. Jeho televizní pořad už neexistuje. Dvě razantní výstrahy novinářům. Měli by si dát na premiéra pozor. Je cosi jako tichá a neviditelná smrt. Přesněji, styk s ním může žurnalistům smrt přinést. A není k tomu zapotřebí ani tisková porota, o jejímž zavedení premiér Paroubek sní.
	Tichost té smrti vězí v její neviditelnosti - žádné pokyny premiéra neexistují, činitelé veřejnoprávních médií je také popírají. Jaképak omezování svobody slova, jaképak zásahy premiéra do těch svobod! Připomíná to čas komunismu, kdy byla zakázaná dokonce i cenzura, zato svoboda slova na papíře nařízená a ve skutečnosti - každý ví, co bylo. I mechanismus byl podobný, žádný rozkaz pána, nýbrž jen náznak, pozdvižení obočí, neslyšitelný signál z výšin a už se dole vyhazovalo a pozastavovalo.
	Český rozhlas se ale tentokrát sám usvědčil: redaktora potrestal, protože porušil etický kodex. Vysílání musí být vyvážené, abychom nebyli napadeni jakoukoliv politickou stranou, tvrdí mluvčí Českého rozhlasu. To je excelentní názor politických sluhů a bezpáteřníků a také pěkný nesmysl.
Zákon žádá vyvážený profil celého média, nikoliv jednotlivých pořadů či výroků - to ani nelze splnit. Když rozhlas vyloučil redaktora za „nevyváženost“, potrestal redaktora za svobodu slova. Bič na ni se jmenuje vyváženost.

***

Svoboda slova se v moderní době omezuje tajně a nenápadně

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Policie bude hlídat řidiče, ale kdo pohlídá policii?
10.5.2006    Mladá fronta DNES    str. 06    Názory
    KAREL STEIGERWALD        
Policie se chystá účinněji pronásledovat neposlušné řidiče. Vybavuje se rychlými motocykly, přenosnými radary, novými auty atd. Řidiče, kteří se nechtějí na silnici chovat podle pravidel, nečeká nic dobrého. To je chvályhodné. Poměry na silnicích jsou trapné, doprava je rejdištěm desperátů. 
Otázkou však je, k čemu nové technické prostředky policie použije a s jakým efektem. 
	Celoplošná šikana řidičů s podporou ohromných technických i finančních kapacit je něco jiného než efektivně vynaložené prostředky, které poměry na silnici skutečně zlepší. Dočkat se můžeme obého. Hlídat řidiče je správné. Ale kdo bude hlídat policii a jaké k tomu bude mít prostředky? 
Zatím se policie hlídá sama pomocí své inspekce velmi neefektivně a příliš ve svůj vlastní prospěch. Že policie potřebuje nejen hlídat, nýbrž podstatně zejména nahoře reformovat, je nepochybné. Přehmaty, trestné činy a korupční pověst policie a netečnost jejího vedení - to vše sebevětší počet radarů a motocyklů neodstraní. Masovému nákupu prostředků by měla předcházet koncepce - co, kdy a jak s policií udělat. Nakupovat umí každý, řídit policii asi málokdo. Bublan má k policii toto: policista, který zbil ženu, nebyl proškolen, protože pocházel z kanceláře. Nemlátit ženu - k tomu musí být školení? A v té kanceláři - nezbije i tam nějaký neproškolenec kolegyni? 

***

Žádná nová auta ani radary pověst policie nezlepší 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Kampaň? Jen tma a špína
5.5.2006    Mladá fronta DNES    str. 06    Názory
    KAREL STEIGERWALD        
Kdo se dá před volbami do očerňování, dopadne nakonec sám zle

ČSSD přišla na mazaný nápad: udělat volební propagaci, jako že je od ODS, a zesměšnit ji tak. Udělali seznam všelijakých špatností ve tvaru jakoby ODS, aby si hlupák myslel, že to ODS hlásá, a chytrák aby se pobavil, že je to vtipné. Je to nápad, který má získat hloupé i chytré zároveň, a jeho objeviteli měl by Paroubek dát nově vzniklé ministerstvo informací, kde by to mohli rozbalit ve velkém. Má to ale své mouchy.
	Cílem je také udolat zbabělého Topolánka, který se vyhýbá střetu s odvážným Paroubkem. Že je na této akci něco smradlavého, vědí asi už i v ČSSD, protože slibují, že s tím přestanou, když se zbabělý Topolánek střetne před kamerou s odvážným Paroubkem. Oba se ale střetnou do voleb v televizi ještě čtyřikrát, což by voličstvu, jehož žaludek není nekonečný, mohlo stačit. Paroubek chce asi voličům dopřát sám sebe osmkrát, což pro něj nemusí být výhodné. Stačí vyměnit agenturu, která vypočítá Paroubkovo vítězství v takových střetech, za agenturu, která vypočítá Paroubkovu prohru. Kampaň má tedy i rys vyděračský. Něco jako výpalné: přestanu, když kejvneš.
	Dojde k přitvrzení: v barvách ODS zveřejnili socialisté Koženého s prohlášením, že i on volí rovnou daň. Pokud Kožený s plakátem nesouhlasil, je to podvod a mohl by se tím zabývat tiskový Paroubkův senát, o němž rád sní. Není nic snadnějšího než napsat: Jsem pro neziskové nemocnice. Kožený! Nebo: Zaprodali severní Moravu Korejcům i s tím zelím. Jágr.
	Vystrkovat Koženého, s jehož vinami si orgány České republiky za osm let vlády ČSSD neuměly nijak poradit, je pro ČSSD dost riskantní a neprozíravé: seznam všelijakých vykuků, kteří vynikli různými zlodějnami, podvody, krádežemi, korupcí, případně i pokusem o vraždu a byli předními činiteli nebo pobočníky činitelů ČSSD, byl by dost masivní. Už jen to slavné „pět na stole v českých“ - které řekl Paroubkův pobočník. Navrhuji pseudoplakát: Na váš stůl dám v českých hned deset! Váš Škromach.
	ČSSD neblaze obrací gard. Hlavním tónem voleb má být, a pořád ještě si myslím, že o to voliči stojí, především - sebepropagace, to jest tvrzení, co moje strana zařídí, co chce, plánuje a prosadí. Vedlejší tón, že v ostatních politických stranách se krade či že se tam chce zlo, má zůstat vždy vedlejší. Hlavní to má být naopak pro policii, soudy a tomu podobné orgány. I skutečnost, že ostatní politici chystají pro naše děti zlej vzduch a tmu, má být jen doprovodná - ostatně se to přece rozumí samo sebou - ústřední, dominantní otázka voliče má znít: A co chystáš ty? To vysvětluj.
	Negativní kampaň obsahuje jedinou myšlenku: peklo jsou ti druzí, já ne. A když to říkají všichni kandidáti, musí to být pravda. Aha, politika je peklo. Jako v gogolovském Rusku: v městě jsou jen tři slušní lidé, a to jsou taky pěkné svině. Negativní kampaň neočerňuje konkurenci, ale všechny. Říká, kašli na volby. Ať vyhraje kdo vyhraje, kradou všichni. Negativní kampaň působí silně zejména na slabé. Je potměšilá, plná náznaků, voliče se snaží poplést, ošálit, mívá rysy vyděračské, lže a v čisté duši voliče probouzí beznaděj. Vyvolává pocit špinavosti: říkají o něm, že krade, tak proč není proboha souzen? Asi bychom měli chtít volební kampaně bez razantních a efektních nápadů, bez mobilizací a afér. Možná že strana, která nejméně útočí a obviňuje, nýbrž si hledí svých cílů, je také nejvíc povolaná.
	ČSSD chce voliče touto novopečenou masivní kampaní mazaně ošulit. Věří, že to bude mít úspěch. Ale co když voliče napadne: Šulí teď, co udělají pak?

***

Nastrkovat Koženého je pro ČSSD riskantní a neprozíravé: seznam všelijakých vykuků z ČSSD, kteří vynikli podvody či krádežemi, je dost masivní

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

A co třeba: Zabij nacistu, posílíš mír
4.5.2006    Mladá fronta DNES    str. 06    Názory
    KAREL STEIGERWALD        
Premiér si nechá prověřit, zda v Českém centru ve Vídni byla trička s nápisem „Zabij komunistu, posílíš mír“. Pokud ano, ostře zasáhne. Tato činorodost je vyvolána přepadením komunistického poslance a premiérovým znepokojením, že se u nás rozmáhá zuřivý antikomunismus. Totéž si myslí i komunisté. Upozorňují, že kampaň antikomunistických nadšenců „Tričkem proti komunismu“ je namířena proti nim. Distributoři triček prohlašují, že tričko o zabíjení komunistů není z jejich produkce. Smysl celé události, totiž to, že se nemají bít lidé za politické názory a že komunismus je učení zločinné, se tou hádanicí zastřel. Komunisté a s nimi spolupracující lidé udělali z přepadení svého poslance vítězné tažení.
	Co by se asi stalo, kdyby někdo vyšel na svět s tričkem „Zabij nacistu, posílíš mír“? Dal by premiér věc přísně vyšetřit? Nastalo by veřejné pobouření? Asi ne, bylo by divné bránit nacistu. Kdo by chtěl? Věc by se asi přešla mlčením. Pro jedno tričko slunce nesvítí. Jen nacisté by z toho udělali hlučnou kampaň: Bijí nás!
	V počtu zavražděných si nemají co vyčítat. Ale mezi tričky s nápisy jsou na tom komunisté mnohem lépe - každý se jich zastane.

***

Platí obojí: Lidi se nemají bít a komunismus je zločin

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Poslanci nejsou lidé zvláštního svěcení
28.4.2006    Mladá fronta DNES    str. 06    Názory
    KAREL STEIGERWALD        
Poslanci odsoudili přepadení poslance Dolejše. Vyjádřili hluboký nesouhlas s tím, že je někdo napadán kvůli politickému smýšlení. Napadení poslance je odporný čin. Sněmovna je vážně znepokojena. Fašizující praktiky ohrožují demokratické a právní principy. 
	To jsou všechno správné, ale také evidentní ideje. Kdo by asi měl jiné? Problém je, že Sněmovna je vážně znepokojena a odsuzuje a vidí ohrožení demokracie a hluboce nesouhlasí, když jde o jejího člena, o poslance. Lidí, kteří byli přepadeni, jsou v naší zemi tisíce. Policie jim poskytuje chabou ochranu, vyšetřování podobných případů nebývá moc úspěšné a soudní řízení jsou proslulá rozvleklostí. Toho si Sněmovna všímá málo - je málo znepokojena a nevidí ohrožení demokracie, když násilníci zmlátí pana XY. Vlna nevole se zvedne v případě zbitého politika, ale Sněmovna je tu především kvůli občanům - hlavně jejich bezpečí má politicky zajišťovat. Bezpečí těch, jejichž případ nebude v novinách a k němuž Sněmovna usnesení nepřijme. 
	Usnesení je navíc nabubřelé -jako by přepadení poslanci byli lidé zvláštního svěcení. Ale pozor - s přepadenými obyčejnými lidmi jsou si poslanci rovni. 

A co bezpečí těch, k nimž Sněmovna usnesení nepřijme? 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Komunisty nebijte, i když komunismus je bití
27.4.2006    Mladá fronta DNES    str. 06    Názory
    KAREL STEIGERWALD        
Poslance Dolejše přepadli a zbili. Prý to udělali proto, že je Dolejš komunista, říká poškozený. Policie případ vyšetřuje, a když pachatele odhalí, půjdou před soud a dostanou trest. Je to jasný případ: přepadat a bít lidi je trestný čin, ať už jsou ti přepadení jakéhokoliv přesvědčení. Tím se lišíme od komunistů. 
	Pro komunisty je to příležitost ke křiku. Bijí komunisty! Bojíme se! Takový je kapitalistický režim. Důsledek antikomunistické kampaně! Komunista Kováčik si myslí, že je to i důsledek tolerování recesního trička „Zabij komunistu, posílíš mír“. 
	Jsou statisíce lidí, kteří mají všechny osobní lidské důvody komunisty bít, případně přikyvovat heslu z trička. Nedělá to ani jeden z nich. Všichni se spravedlnosti domáhali a domáhají cestou soudní, většinou marně. Dodnes se třeba pozůstalí po komunisty zavražděné Miladě Horákové mohou v komunistických Haló novinách dočíst, že nešlo o vraždu, nýbrž o poněkud přehnaný spravedlivý rozsudek nad zrádkyní. Nesplacených a nenapravených křivd a utrpení, jaké si české obyvatelstvo způsobilo ve jménu komunismu, je nekonečně. Poslední křivdou, která to vše může jen korunovat, bude to, až někdo z postižených vezme ze zoufalství jako nějaký pan Lynč spravedlnost do vlastních rukou a - dopustí se trestného činu. Bude po zásluze potrestán, i kdyby lidskému obsahu jeho svévole bylo stokrát jasně rozumět. Spravedlnost, soudy, tresty, to vše spravuje stát, i když často nespravedlivě, avšak podle zákona. Z této zásady nelze uhnout. 
	Ryk komunistů je hloupý -zbytečně připomínají, čeho jsou v této zemi dědici a že z hlediska vyššího principu mravního pár facek tyranovi není zločinem. Dolejš samozřejmě není žádný tyran, jen obyčejný komunistický politik v demokratické zemi, která musí vší silou i jeho chránit. 
	Z jeho přepadení se může nejspíš vyklubat to, co je u nás nejpravděpodobnější: že byl přepaden ze stejných nočních důvodů jako tisíce lidí před ním. Přiřadit k tomu „zuřivost antikomunistů“ je násilné a neprozíravé: mnoho občanů si řekne, no a co, proč řvou? Komunismus je bití, napsal Ludvík Vaculík asi v roce 1988. No tak dnes pro změnu bijí komunistu. Asi vědí proč. 
	Vzkaz násilníkům: s komunismem se vyrovnat neumíte. Dokážete je leda v noci ze zálohy přepadnout. To je podlé a nezákonné. S nynějším rozkvětem komunismu to přímo souvisí. 

***

Naše vyrovnání s komunisty - bít a přepadat je ze zálohy? 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Vytahovat na premiéra články z mládí je nestydaté
26.4.2006    Mladá fronta DNES    str. 08    Z domova
    KAREL STEIGERWALD        
Po internetu, což je už také populární médium, šíří aktivisté dokument o Paroubkovi z roku 1978, v němž premiér, tehdy ani ne pětadvacetiletý, vychvaluje socialismus a šíří bezobsažné fráze o tom, jak ho zlepšit. Protože je právě roční výročí Paroubkova premiérování, mohou to aktivisté myslet také jako dárek.
	Ale je to dárek danajský - typický výplod české kádrovací školy. Text je vytržen z nějakého tehdejšího kontextu, není jasné, co jím Paroubek sledoval - fráze o socialismu, o Únoru a výchově kádrů mlel tehdy kdekdo a nic to nemuselo ještě znamenat. Často se tou dobovou mantrou zaštiťovali i lidé, kteří mysleli pravý opak než rozvoj socialismu, protože těmi bláboly chtěli chránit něco alespoň trochu lidsky užitečného. Tak se to dělávalo. Vytahovat z toho útržky bez souvislostí má dnes jen smysl difamační. Není to seriózní, ale patří to bohužel k naší odvěké kultuře: ne co teď děláš, nýbrž cos tehdy řekl. Co když se Paroubek dávno polepšil? Kdo ho chce probírat, nepotřebuje jeho výroky z jinošských let. Má k dispozici Paroubka dnešního, toho nechť kritizuje a rozebírá.
	Z tehdejšího Paroubka je patrné jedno: socialistou s ohromnou afinitou k moci byl už tehdy a je i dnes. Jde o člověka konzistentního, trvajícího na svém světě hodnot. Proč ho skandalizovat za mladistvé myšlenky? Má dost dnešních. A ty stačí.

***

Nesuďte, co tehdy říkal do novin, ale zvažujte, co dnes říká všude

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

O protiválečném hrdinovi, vychytralci, vyžírkovi
25.4.2006    Mladá fronta DNES    str. 06    Názory
    KAREL STEIGERWALD        
Celé dva roky se bude slavit kulaté výročí narození Jaroslava Haška. Oslavy nám nepomůžou, teď před volbami potřebujeme Haškovy politické poznatky. Haškovo dílo je obětí světa, proti kterému stálo.
	České prostředí je přežvýkalo podle sebe. Z kruté existenciální satiry se stala žoviální legrace, nejlépe vystižená Švejkem z lakovaného drátu na stěně hostince, doplněným nejapným heslem „To chce klid“. Švejk, odporná nihilistická postava, se stal národním symbolem. Levice tvrdí: Švejk je protiválečný hrdina, málem komunista. Ostatní říkají: Švejk je lákavý ideál vychytralce a vyžírky. Buďme jako on, vychytralí a hrdinové. Hašek založil Stranu mírného pokroku a šel s ní do voleb. Jeho politické projevy by se daly pronášet i dnes.
	Skládaly se ze dvou principů: hanobení protikandidátů a slibování čehokoli voličům. Stran mírného pokroku je dnes plná naše kotlina. Co tehdy bylo mystifikací ironika, je dnes politická realita. Naschvál neřeknu žádná jména. Každý si je přiřadí sám. Haškovou volební tezí bylo: Co vám slíbí protikandidát, to vám slíbím já taky. A nejuniverzálnější heslo z volební slibotechny bylo objeveno. Vyplatí se před letošními volbami Haška znovu pozorně číst. Žoviální spisovatel to nebyl.

***

Haškovo dílo je skvělý průvodce letošními volbami

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Je volič hluchý, slepý a hloupý pták?
24.4.2006    Mladá fronta DNES    str. 06    Názory
    KAREL STEIGERWALD        
Lov voličů vrcholí. Metody vábení jsou různé.
	Unie svobody upadla do bezvýznamnosti osmiletou neschopností reprezentovat alespoň některé voliče. Pár týdnů před volbami vyrazila na zteč. Někdo jí poradil, že anarchisti a spisovatelé výstředních uměleckých manifestů nevědí, koho volit. Nabídla jim nový program. Jeho pilíře, neboli co Unie svobody podporuje, vypsala anglicky: work, think, speak, gay, lesbian, write, children, money, smoke, love. Míří na anarchisty a voliče, kteří nerozumějí česky.
	ODS zas rádoby rytířsky prohlašuje: Útočný styl kampaně je nám cizí! Co však může být útočnější než její reklamní klipy o KSČSSD?
	Premiér zase poprosil diváky, aby mu neposílali do televize hlasy, protože on se nechce podílet na podvodu a manipulaci. Žádal své příznivce, aby poslali SMS potřebným lidem. Je to dobrá finta: neprohrál jsem, řekl by při prohře, mí voliči mě poslechli. Hlasování ale drtivě vyhrál. Upadl do vlastní pasti: voliči ho neposlechli a on vyhrál hlasování, o němž dříve tvrdil, že je zmanipulované.
	Premiér útočí předstíranou lidovostí. ODS předstíraným rytířstvím. Unie svobody nepředstíraným podivínstvím. Kdo nachytá na lep víc voličského ptactva?

***

Unie svobody míří na anarchisty a voliče, kteří nerozumějí česky

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Česká škola je stále učiliště závislého myšlení
22.4.2006    Mladá fronta DNES    str. 06    Názory
    KAREL STEIGERWALD        
Státní testy pro maturanty nutí studenty k přesvědčení, že o lidi v nouzi nejlépe dbá ČSSD. Taková propaganda politické strany, jejíž členka je ministryní školství, do škol nepatří. 
	Především však do škol nepatří tento způsob uvažování. Učit studenty chápat společenský problém v dimenzích ano - ne, nabízet jim uzavřené řešení a odměnit je, když toto státní řešení přijmou - to je přesně ta plíseň, jíž trpí nejen naše školství, ale celý náš veřejný život. Bohužel, všichni jsme tak odjakživa byli cvičeni, trénováni, před všechny Čechy stavějí školy už po celé generace (kromě osvícených kantorů) takové pojetí pravdy, které spíš připomíná modlitbičky farního sluhy než výplod moderního svobodomyslného uvažování. Ministryni Buzkové na testech nepřipadá nic divného. To není ku podivu, vždyť i ona vychodila takové školy. Neví, že škola nemá vychovávat žactvo osvojovat si jednu sociálnědemokratickou (či jinou) pravdu a odměňovat je za to papouškování. Co je vzdělání? Umění orientovat se v problematice, znát rozličná řešení, umět je zvážit a porovnat představy jednotlivých politických stran, umět jejich návrhy srovnat se životem a umět si osvojit vlastní samostatný názor i závěr - bez rizika, že mé osobní stanovisko, rozdílné od vládního, potrestá škola ztrátou dvou bodů. 
	Sociální politika je velké téma - zabývají se jí všechny politické strany. Ministerstvo školství nás učí, že ta, co právě vládne, dobře. Ostatní špatně. 

Ministerstvo: Učte se ve škole názor vlády, dostanete kladné body 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Chceš být bohat za vlády ČSSD? Buď advokátem
21.4.2006    Mladá fronta DNES    str. 06    Názory
    KAREL STEIGERWALD        
Ministryně Součková stojí před soudem, protože vyplatila spřátelenému advokátovi deset ministerských milionů. Policie vyšetřuje stamilionové odměny, které poletovaly mezi ČSOB a advokátem spřáteleným s ČSSD.
	Přátelství se spřáteleným advokátům bezesporu vyplácí. Problém je, že pohyb těchto mohutných sum vzbuzuje zájem policie i soudu. Pochopitelně též zájem veřejnosti. Jde o unikátní přesun státních i soukromých peněz do rukou politiků, nebo jde o nepolitické spříseženství státních úředníků, firem a (některých) advokátů? Anebo (do třetice) jde o správně smluvně stanovené odměny právníkům a zlou kampaň policie či médií?
	Že jde nejspíš o politiku, naznačil v úterý premiér, když přihodil svůj politický trumf: advokáta, podle premiéra prezidentova i Topolánkova poradce, který bral od státní firmy Čepro desítky milionů. Zda je na tom něco divného a zda to vyšetřuje policie, premiér už neříká. Byl by to unikátní výkon - má-li premiér pravdu - kdyby opozice odsála miliony ze státní firmy kontrolované vládou. To by vláda trpěla? A odhalila by to právě tento týden? Předal premiér své poznatky orgánům?
	V kauze exministryně už soud rozhodl, že smlouva ministerstva s advokátem byla nemravná. Pokud ministryni odsoudí, bude to už druhý odsouzený ministr ČSSD za osm let. Je to hodně ministrů, nebo málo ministrů? I v případě stamilionů z ČSOB rozhodne policejní vyšetřování, případně soud. Kdo zváží vyšetřovací i soudní tempo v zemi obvyklé, obrní se trpělivostí: jednou se dočkáme zjištění, o co šlo.
	Před lety postačily k rozkývání politické scény a krachu vlády menší události - pamětníci vzpomenou na „švýcarské konto ODS“ a „Klausovu vilu“. Ani jedno se nikdy nijak neprokázalo, ale ke změně vlády nejméně na devět let to spolu se lžidárci Bácsem a Singhou postačilo. Odsouzený ministr financí ODS a ministr zdravotnictví ODS před soudem, to by byly tenkrát pochoutky! Dnešní koaliční vláda je trvanlivější. Přežila stokrát konkrétnější aféry, byť s mnoha šrámy. Vyšetřování ČSOB se premiéra podle jeho slov netýká. Ví však, že týká. Vynesl symetrické obvinění směrem k ODS, bohužel jen slovy, bez policejní účasti. Co bude, uvidíme. Jedno je už dnes jisté: chceš být bohat za vlády ČSSD? Buď advokátem. I chytrý Gross se jím stal.

***

Politický penězovod, podvody úředníků, nebo spravedlivé odměny?

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Oranžová? Půl strany nazeleno, půl zas narudo
19.4.2006    Mladá fronta DNES    str. 06    Názory
    KAREL STEIGERWALD        
Zelení nemají komunisty nahradit, nýbrž doplnit

	Paroubek se od komunistů odpojil před týdnem. Vyloučil jakoukoliv vládní spolupráci. Není to zpráva pro ty, kdo se komunistů obávají, nýbrž pro Bursíka. Bursík zprávu opětoval: Programově má Strana zelených blíž k ČSSD než k ODS.
	Můžeme se tedy dočkat, že zelení a socialisti udělají koalici.
Můžeme se však dočkat i opaku. Zelení, tento nadějemi katapultovaný konglomerát různorodých ideálů, ze sebe učinil nevěstu, která si může vzít každého ženicha. Pro voliče, který nechce Paroubka, to může znamenat, že Paroubka bude mít. Volič, který nechce ODS, může se jí dočkat. Že by se zelený volič dočkal zelené vlády, je vyloučeno. Zelený hlas nerozhodne o zelené moci, nýbrž o moci oranžové, či modré. O podobě vládní koalice rozhodnou mnohem víc procentíčka z voleb než předvolební ideály a tvrzení politických stran.
	Premiér přišel s heslem: Kdo volí zelené, volí Topolánka. Heslo dlouho nevydrželo - dnes může premiér s nadějí říkat, kdo volí zelené, volí mě. Pro tu protiparoubkovskou frontu, která v zelených jako obvykle vidí inkarnaci pravdy a lásky, je to povážlivé. Volit zelené je ekoloterie. Strana i postavy jsou příliš rozporné a nejasné. Názorový skok od Patočky a spol. k Bursíkovi byl prudký, co když brzy přijde do Strany zelených zas nová orientace? Paradoxu poměrného systému a koaličních vlád, v nichž o podobě vládní moci rozhoduje ten nejslabší, si vychutnáme v těchto volbách dosyta. Do role jazýčku se tlačí hned dvě malé strany, KDU-ČSL a zelení.
	Volit už dnes koalice není možné - strany se po volbách mohou rozhodnout všelijak. Přesto by hlasovací strategie už dnes měla kalkulovat spíš s nějakou příští koalicí. Hlasuj tak, aby se spojili ti, které spojit chceš - to je věštecký úkol voliče. Před časem bylo vše jasné a čitelné: dva bloky - komunisti patří k socialistům, ostatní jsou proti. Když socialisti vycítili, že blok s komunisty jim nezajistí moc, hledají nové spojence.
	Ti zelení jsou právě na řadě. Nemají komunisty nahradit (to by na vládu nestačilo), mají je doplnit. V tomto duchu Paroubek dnes manévruje.

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Až bude jednou platit spravedlnost v Česku
15.4.2006    Mladá fronta DNES    str. 06    Názory
    KAREL STEIGERWALD        
Senát vrátil návrh zákona, podle kterého by stát platil alimenty za dlužníky. Lidé, kteří raději naříkají, než by si příčiny nářku promysleli, spustili žalozpěv: Senát pohrdá utrpením dětí i matek. Je naděje, že koalice ČSSD a KSČM vrácený zákon prohlasuje.
	Život opuštěných matek a opuštěných dětí je krušný. Krušný je však i život tisíců jiných občanů, které postihlo nějaké jiné bezpráví - a kteří se marně spravedlnosti domáhají u úřadů, u policie či soudů či kteří se spravedlivého rozsudku nakonec i domohli, ale nedomohli se už jeho vykonání.
	Neboli: je-li někdo povinen platit výživné na dítě, je věcí státu, aby je také platil - prostředků na zjednání této spravedlnosti má stát dost. Každý však ví, jak to chodí. Krkavčí (většinou) otcové manévrují, vyhýbají se, taktizují, neplatí. Nemotorná státní mašinerie jim k tomu dává dost příležitostí. Spravedlnosti se mohou bez obav smát. Tak jako se jí smějí různí podvodníci, vymýšleči triků na šizení občanů, neplatiči a vůbec šizuňkové všeho druhu - je veřejným tajemstvím, že právě jim je pozemská spravedlnost u nás nakloněna, jim dává mnoho možností vyhýbat se zákonu a obohacovat se na úkor méně vtipných.
	Opuštěné děti a zavržené manželky jsou jen částí té občanské záplavy, která nevymahatelností práva a lhostejností státu k nespravedlnosti odjakživa strádá. Stát si to dělá lehčím: nejkřiklavěji ublíženým (dětem) zaplatíme za dlužníka my stát - a hotovo. Dlužníkům tak ulehčíme svědomí i zločin: děti netrpí mou ničemností, stát platí za mě, hurá.
	Takových zákonů, kdy stát někomu bude platit za křivdy, na kterých se sám podílí, může být napsáno mnoho. Potřebujeme však stát, který křivdy nepáchá a ty spáchané odstraňuje, nikoliv že pachateli slouží. Potřebujeme stát nakloněný slušným občanům, citlivý k nespravedlnosti a tvrdý k vymáhání práva. Nikoliv stát, který svůj šlendrián kryje falešně „humánními“ zákony. Tisíckrát účinnější náprava vznikne, když neplatit alimenty bude pro krkavce nebezpečné, když s neplatiči stát tvrdě zatočí, než když je trénuje v neodpovědnosti: kašlete na děti, stát vás zastoupí.
	A nejúčinnější bude, až stát dokáže před nespravedlností chránit nejen děti, nýbrž všechny občany. Neboli: až spravedlnost bude jednou v Česku platit. Ano, toto je pěkný volební námět. Pro partaje i pro voliče.

***

Lepší je s krkavci tvrdě zatočit než je trénovat v nezodpovědnosti

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Politici to mají mít spočítané přesně
14.4.2006    Mladá fronta DNES    str. 06    Názory
    KAREL STEIGERWALD        
Politici milují čísla. Tolik a tolik metrů, procent, kilogramů. Jinak se nevyjadřují. Jsou ale málo přesní. Dva příklady: 
	Kalousek ke čtyřprocentním preferencím KDU-ČSL: Očekávám dvouciferný výsledek. Kdyby byly preference tříprocentní, očekával by asi trojciferný výsledek. Kdyby byl přesný, řekl by: výsledek bude čtvrtá odmocnina z dvou set. Lidé by jasně viděli tu přesnost. Politika je věda. 
	Paroubek k hospodářství: Příští rok poroste HDP o šest procent nebo o pět. Zde graf! I Paroubek by mohl být přesnější a populární formou říct: Všechno to naroste o jedenáct stupňů Celsia. To by byly po tak hnusné zimě pěkné přesné výsledky! 
Proděl váhu Strakovy akademie počtem ministrů a získáš HDP v uncích pro rok 2009. 
	Šedesát a devadesát tisíc za dítě je naprosto nevědecká suma. Zkušený politik by řekl: Za první dítě 70 506 korun! To by byla exaktní cifra, ke které se došlo pečlivými rozbory. 60 000 - to je hned vidět, že to nepočítali, že to jen tak plácli! 
	Nějaké číslo řekne rád každý politik z každé strany za každého režimu. Všechna mají jedno společné: rostou. Nikdo neřekne: Za rok bude dobra o šest procent míň než letos, klesne to o dvacet tři kilogramů, zmizí pět hektarů něčeho a něco užitečného poklesne o 54 kilometrotun, zatímco množství zdravých občanohektarů klesne o devět šestin (zlomek lze krátit!), což je na jednoho občana bohužel dvakrát méně než v Portugalsku. 
	Politika je věda a bez čísel se neobejde. Třeba životní úroveň v roce x plus sedm stoupne o a plus bé, lomeno cé, to celé na třetí. A to bude krásný výsledek voleb. 

***

Naše preference: šestá odmocnina z devíti, to celé na čtvrtou 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Paroubek propouští komunisty ze služeb
11.4.2006    Mladá fronta DNES    str. 06    Názory
    KAREL STEIGERWALD        
Minulý týden učinil premiér Paroubek zásadní obrat vzad - z nejbližšího politického spojence, ať už tichého či veřejného příštího vládního partnera, komunistů, učinil nepřítele. 
Nasadil i mravnost: vláda s komunisty je nehledě na morální nepřijatelnost absurdní představou, řekl. Splnění programu KSČM by znamenalo konec růstu a ekonomickou krizi. Mezi ČSSD a KSČM je neřešitelný rozpor. 
	To je zásadní a před volbami nečekaný obrat sociální demokracie. ČSSD jej však přijala lhostejně, klidně, bez reakce. Jednou s komunisty, příště proti nim, jako by na tom čerta záleželo. Ostatně kdo je dnes v ČSSD pánem a kdo v ní má názor? Ještě nedávno nejbližší spojenci, dnes ohrožují blahobyt státu. Jak to tedy je? Předvolební preference, což je Paroubkovo ústřední božstvo, se mění. Nadpoloviční většina socialistů s komunisty, tedy jistota vlády, je tatam. Premiér je muž rázné reakce - pryč jdou tedy i komunisti, včera spojenci v sociálním díle, dnes škůdci blahobytu. Na obzoru je nová nevěsta, Strana zelených? 
	Nepřejme Paroubkovi, aby se poměry v preferencích do voleb ještě rozkmitaly - musel by zas rušit, co říkal, a vyhlašovat, co popíral, hlásit nová zavržení a povýšení náhlých politických nevěst. 
Ustavičné přizpůsobování politické strategie momentálním poměrům je na straně jedné pružnost politického vedení, ale na straně druhé je to chameleonství a okatá mocichtivost. Kdo se uchází o moc, měl by projevovat víc cudnosti. Paroubkova strana má dnes opačný názor než včera, protože jsou jiné průzkumy. Premiér byl Marťan, byl rudý, byl boží, proč by nebyl zelený? Představte si nějaký špatný průzkum - například náhlé předvolební zjevení důchodců-broukožroutů jako kdysi. Nabídne se Paroubek i jim? Muž, který takto kroutí volantem stranické mašiny, vzbuzuje nedůvěru. Vloni říkal: oba naše volební programy jsou si blízko, dnes říká: ten komunistický je zhouba. Nechal komunisty na pokoji. Sám se za to morálně ocenil. Ale je to trvanlivé? Když už s nimi zpíval, měl s nimi prohrát. To by bylo mužné. Takto může prohrát po nečekaných změnách a přeskocích kdoví s kým. Vždy je elegantnější politik, který alespoň předstírá, že se svými ideály i spojenci vyhraje či padne, než politik, který s nimi přímočaře kramaří. 

***

Včera byli spojenci, dnes KSČM ohrožuje příští blahobyt 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Stát, nebo taxi, vše před rok 1989
8.4.2006    Mladá fronta DNES    str. 06    Názory
    KAREL STEIGERWALD        
Nekonečný příběh o neschopných úřadech a zločinných taxikářích dosáhl vyvrcholení: náměstek pražského primátora Petr Hulinský (ČSSD) navrhl, aby Dopravní podnik začal provozovat taxislužbu jako za socialismu.
Podle něho se tím odstraní nešvary a podvody s taxislužbou spojené. Hulinský přehlédl, že všechny nešvary a podvody taxislužby právě za komunismu vznikly.
Z taxikářů, tohoto namáhavého zaměstnání s malou mírou kvalifikace, udělal socialismus elitu, bohatce, cyniky, dravce, jak chcete. Nynější režim si s tímto taxibanditismem neví rady - pro Hulinského důvod k postátnění oboru. Zbytečně se drží při zdi - proč jen taxikáře, proč nepostátnit zas všechno? Proč se nevrátit před rok 1989? Hulinského myšlenkovému systému to odpovídá a odpovídá to i myšlení jeho strany: na všechny neduhy je tu stát. Ten nechť má vše v rukou, vše řídí, rozhoduje, trestá a odměňuje. Blahodárný účinek postátnění si Hulinský už nepamatuje - služba vzácná, taxi nedostupné, arogatní boháči řidiči okrádali chudáky zákazníky, vděčné, že je veze rozhrkaná volga. A nesmějme se, k té socialistické rozhrkanosti nejen Hulinský, nýbrž celý stát zas směřuje. A to z té minulé ještě není venku.

***

Proč jen taxi? Proč nepostátnit zas všechno?

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Povodeň! A kdo ji zavinil?
7.4.2006    Mladá fronta DNES    str. 07    Názory
    KAREL STEIGERWALD        
Fejeton 

Povodeň tu není sama od sebe, je to přirozený následek lidské špatnosti, pukajících ker zemských a špatné komunikace lidovců s tím nahoře. 
	KDU-ČSL je hlavní viník povodně. Má k Nejvyššímu přímý přístup, má s ním spojení, projednává s ním kdovíco, padáky třeba, ale povodně nechá jen tak. A stačilo říct Nejvyššímu: jestli chceš vyhrát volby, nedopusť povodně, nýbrž uval na ČSSD a ODS egyptské kobylky. 
	Hlavním viníkem povodní je také ODS. V Modré šanci není o povodních ani zmínka. Naschvál. Plánují jich víc, nebo méně? A v kterých krajích víc? Jak je hodlají řídit? A jak danit? Patnácti procenty? Proč si ODS povodní ve volebním programu vůbec nevšímá? Co je za tím? Chtějí snad povodně privatizovat? Udělat z nich akciové společnosti? Aby se kapitalismus rozvalil do šíře? 
	Zvláštní vztah k povodni mají komunisti. Na rozdíl od lidovců se s počasím stýkají odjakživa přímo, bez prostředníka nahoře. Poroučet větru, dešti a záplavám jsou zvyklí. Když záplavy jsou, mohou za ně především komunisti. Mohli rozkázat: záplavo, nebuď. Mohli také vysadit víc větrolamů. Kdo komunisty studuje pozorně, ví, proč neporučili: chtějí utopit kapitalismus ve vodě. Až to všechno oschne, nastolí na té spoušti komunistický ráj. V zimě to zkoušeli se sněhem, teď mají vodu, v létě nasadí sucha. 
	Dalším hlavním viníkem je Unie svobody. Místo věcného a praktického hesla Normální je záplava, které by vedlo občany na břehu řek k opatrnosti a vodní prozíravosti, nasadila heslo Normální je nelhat, které občany tak zmátlo, že začali lhát, jako by všichni byli členy Unie svobody. A to vedlo Hospodina k spuštění stavidel nebeských. 
	Předním pachatelem je také ČSSD a Paroubek. Zahrnují viny všech předešlých dohromady. Stýkají se s nejvyšší bytostí a nepřimluvili se. Rádi by povodeň prodali do Polska někomu, kdo dá pět v českých. Pomocí velkých vod také chtěli vyplavit ODS, zejména v Ústí nad Labem. Proto povodeň v Anglii u Blaira objednali. 
	Povodeň tedy zavinily všechny politické partaje. Každý si na vodách povodně hřál svou polívčičku, až si Nejvyšší řekl: Zaplavím je všechny. 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Být oni jako my, místo Holandska je dávno moře
5.4.2006    Mladá fronta DNES    str. 08    Názory
    KAREL STEIGERWALD        
Za časů jedné minulé potopy se prezident Havel k vodě nedostavil. Usoudil, že jeho přítomnost potopu neovlivní a že ke správě potopy jsou tu kompetentní instituce. Podcenil iracionální víru lidu - panovník na břehu potopy je větší potěšení než odborný zásah. Rozběhla se kritická debata - prezident měl přijet, podívat se na vodu a něco pronést. Třeba, že je to hrozné a že napneme síly. 
	U letošní potopy sledujeme opačný průběh. Premiér projezdil všechny laguny, průrvy hrází, zatopené obce. Všude se symbolicky postavil do čela boje s vodou a slíbil rajské odškodnění. Zasáhl jako generál v bitvě - propustil šéfa jednoho povodí a odhalil, že povodeň částečně zavinili političtí odpůrci. Udělal chybu. Nikdo neocení, že se stal vojevůdcem protipovodně. Sklízí kritiku, že objíždí povodně s kapsářem, do kterého shrabuje voličské hlasy. 
	Jsou to dva podobné případy: jeden si povodně nevšímá, je kritizován, druhý si všímá, je kritizován taky. Debaty jsou vášnivé, politicky osolené. Už to vypadá, že povodeň vyvolali nějací poradci. Všechny ty spory a kritiky mají jedno společné: netýkají se povodně. Ta je, zmizí a zas přijde. Kdyby se jako my chovali Holanďané, měli by mnoho kritik a názorů, ale žádnou zem. Jen moře. 
	V jedné vesnici vzali před několika dny bagry, lopaty a postavili zajímavý technický vynález - hráz - dřív, než k nim voda dotekla. Není obtížné pochopit, co je proti povodni: tisíce rozumných malých akcí v obcích, stovky velkých celostátních, vše za peníze všech. Vláda to řídí, proto tu je. Nic takového se neděje. Ani tři potopy nestačily. Zplodily mnoho politických útoků a obviňování, ale nezplodily ochranu před povodněmi. 
	Zaplavená území i politické vášně uschnou - vláda před volbami vyplatí kdekomu kdeco, pojišťovny se prohnou (i Barková chodí kvůli povodni dodnes k soudu) a do příští potopy se zas nic nestane. Je lepší nadávat nahoru i dolu, doleva i doprava než se starat. Až zas přijde voda, vláda opět zaplatí, co hrdlo bude ráčit. Dočkáme se kuriózního stavu: po páté povodni budou docházet splátky na škody z té třetí. A už se povalí šestá. 
	Ta povodeň je metaforou našeho politického života: smysl má jen to, co máme teď před nosem. Státnicky, moudře, koncepčně, s inteligencí sadaře, který dnes sází, aby děti sklízely - nikdo nepočítá. Ani v politice, ani při potopě. A ta zas přijde. 

Už to vypadá, že povodeň vyvolali nějací poradci 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Poučení pro politické strany: dezinfikujte se včas
31.3.2006    Mladá fronta DNES    str. 06    Názory
    KAREL STEIGERWALD        
Pitr nabídl Barkové osm milionů na kauci. Má k tomu humanitární důvody. Pitr narušuje ústavní pořádek, jak konstatoval premiér. Barková je naopak přítelkyní expremiéra Grosse. Chcete zašmodrchanější příběh? Chcete lepší otázky než tyto? Co si Pitr chce za osm milionů koupit? Co Barková na koho ví? Co když si osm milionů od Pitra nevezme a raději bude dál sedět? Jsou její informace dražší? Nebo žádné nemá? Pitr zas nemá peníze - úředně je nemajetný. Kdo mu půjčí a proč?
	Všechny tyto (a další) otázky si rozmotávejte, Pitře, Barková, Grossi a další, jak chcete. Kdo má k těmto polotemných událostem ještě co říkat? Z jakého siciliánského šera tu na nás vystrkuje skutečnost rohy? Miliony, vraždy, dluhy, prostitutky, útěky, návraty, podvody, soudy? Chcete barevnější svět dobrodruhů?
	Politika vládní strany ČSSD se dostala do velmi nebezpečné blízkosti tohoto světa. I velmi kovanému ctiteli ČSSD musí být tato blízkost nemilá. Možná si řekne - pro uklidnění - to ne strana, to Gross se moc přiblížil. Ale Gross není sám, je jen velkou hvězdou nekončícího řetězce.
Osudy ČSSD jsou poučením pro ostatní partaje: dezinfikujte se včas a průběžně. Jinak se vám to nahrne jako dnes socialistům.

***

Miliony, vraždy, podvody a soudy. To je barevný svět politiky?

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Ivan Olbracht je víc než celý komunismus
29.3.2006    Mladá fronta DNES    str. 06    Názory
    KAREL STEIGERWALD        
Ivan Olbracht, komunistický spisovatel, už není čestným občanem Semil. Zastupitelé mu tuto čest odebrali. Olbrachtovi to může být jedno, jeho starost už to není. 
	Naše ano. Udělování a odebírání poct, vyznamenání, soch a podobných cetek je vášnivý, leč pošetilý sport. Věří se jaksi, že lze měnit minulost. Když se kdysi stal Olbracht čestným občanem Semil, je to tak i dnes a bude i navždy. Je to honor tehdejší doby: žactvo si zapíše, doba vypadala tak a tak a Olbrachta poctila semiláctvím. O šedesát let později se pocta zrušila, jako by bylo možné zrušit, co se stalo. Až se komunisti opět zmocní vlády, což může být, zase se to vrátí do stavu tehdy? 
	Všem by prospělo, kdyby Stalinův pomník přežil. Kruťas by nám dodnes šibalsky připomínal: „Vidíte mě dobře, Češi? Ano, vaši lidi mě postavili, ne moji.“ Byl by to větší námět k úvahám Čechů než bezradné letenské kyvadlo. Olbracht byl velký spisovatel, ale je to pýcha Semil? Byl komunista, je to hanba Semil? Semily jsou Semily a Olbracht je Olbracht. Čtěte jeho knihy a pochopíte. Dobrý spisovatel Olbracht je víc než celý komunismus, víc než zápisy v knihách cti a víc než vaše škrtání. Nechte tehdejší cetky být, hleďte si svých dnešních. 

Copak se změní minulost, když dnes někoho vyškrtnete? 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Vstoupil Bůh do ČSSD?
28.3.2006    Mladá fronta DNES    str. 07    Názory
    KAREL STEIGERWALD        
Před časem se premiér pochlubil, že má poslání od nejvyšší bytosti. Pak přidal, že je jediný premiér, který chodí do kostela. V neděli řekl, proč to tak je. Je to důsledek přizpůsobené taktiky. Rád by lidovcům, kteří dosud zastupují Boha, sebral voliče. 
Proto se i on prohlásil za pověřence Božího na zemi. Křesťané se to dověděli a budou volit ČSSD. 
	Podobnou situaci popsal už Hašek ve Švejkovi. Během světové války se na obou stranách fronty nepřetržitě konaly velké bohoslužby, při nichž duchovní obou stran nepochybovali, že Bůh jim dá vítězství, za které se modlili. Bůh podle nich žehnal kanonům i bodákům na obou stranách. Asi požehnal i yperit a další svinstva. Vypadalo to, jako by zasedal v generálním štábu obou stran a řídil vojska. 

Bůh stvořil i Paroubka 

Tato směšná idea Boha jako plukovníka zastarala, Bůh armádám už nevelí, patří spíše intimnímu duchovnímu životu než válce, vraždění a politice. V politice ho nahradila Sociální dávka - což je bytost, která je také věčná, nekonečná a partaje se k ní tulí jak válečníci k Hospodinovi. Boha do politiky vrací už jen premiér. Jako za starých časů věří, že Bůh světí jeho zbraně a vyhubí nepřítele. Bůh je sociální demokrat, Kalouska prokoukne a na lidovce sešle veliké trápení. Je to však dost hluboká revize sociálnědemokratického života. Za starých časů byli sociální demokrati proti Bohu, byli to horoucí ateisté, už před maturitou vystupovali z církve a kléru se smáli. Být proti církvi bylo důležitou součástí jejich pokroku a rebelství. Dnes jsou tedy s Bohem spojeni. 
	Může to probudit řetězovou lavinu. Spolupráci s Bohem si vyžádají i ostatní strany a Bůh, nekonečně dobrotivý, na to všem kývne. To budou volby. Možná se brzy dočkáme nějakého znamení, jímž dá Bůh Paroubkovi najevo, že si ho vybral a jak silně stojí za volebním programem ČSSD, kde má Paroubek udělat nějaké opravy a že Klaus půjde do pekla. Ale může se také stát, že Bůh na ČSSD kašle, že má vážnější starosti, než jsou Paroubkovy preference. 
Bůh je koneckonců nekonečnější instituce a má milionkrát větší důstojnost než Paroubek a je těžko představitelné, že by s ním a s Krampolem lítal po volebních akcích či se někde trmácel se Zemákem po horách. Na druhé straně je pravda, že i Paroubek je dílo Boží. Proč si ho Bůh přál, se nikdy nedozvíme. To náleží už k nevyzpytatelnosti Božích záměrů. 
Může se jednat o osmou ránu egyptskou, ale může také být, že nám premiér nakonec sdělí poselství, z něhož oněmíme. Soudím, že Bůh se nezajímá ani o Kalouska, natož o konzervativní liberály, či dokonce o komunisty. Všechno to stvořil, ale skákat kolem nemusí. Má-li Bůh jako instituce nějaký smysl (a má), vznáší se vysoko nad politickou drobotinou, nad mizerií dneška i nad všemi těmi přitočílky, kteří by se v rouše Božím rádi vlísali do přízně voličů. 

Syn Boha porodné nedostal 

Jak ostatně píše Boris Vian, Bůh je luxus a k smíchu jsou mu ovsy a deště sedláků. Taktéž se směje i Paroubkovým plánům. Paroubek se spojí i s Marťany i s čertem i s dr. Rathem. To Bůh nemá zapotřebí. 
Paroubek myslí, Bůh se směje. 
	ČSSD však má zapotřebí Boha. Včera slíbila maminkám 60 tisíc za narození dítěte, 90 tisíc za druhé a 120 tisíc za třetí. Teď je na opozici, aby řekla: Dám dvojnásobek! Proč ne, jsou to sumy, které důvěřivcům proplatí právě jen ten nově získaný spojenec, Bůh. 
	Nevím ale, jestli to udělá. Jeho vlastní syn měl při narození jen hrst slámy a dech osla. Dech osla, to by nás mohlo vést k podivným úvahám. Tehdy naštěstí ještě nebyli ČSSD a premiér na světě. 

O autorovi| KAREL STEIGERWALD, komentátor MF DNES
Foto autor| KRESBA: VÁCLAV TEICHMANN
Foto popis| ROZMLUVA. Co je tématem rozhovoru premiéra Paroubka s vyšší bytostí?O autorovi| KAREL STEIGERWALD, komentátor MF DNES
Foto autor| KRESBA: VÁCLAV TEICHMANN
Foto popis| ROZMLUVA. Co je tématem rozhovoru premiéra Paroubka s vyšší bytostí?

Házeti po sobě teletníky je snadné
28.3.2006    Mladá fronta DNES    str. 06    Názory
    KAREL STEIGERWALD        
Levicový prezident Havel vytkl pravicovému prezidentovi Klausovi, že považuje rodinu za teletník, kde se scházejí býci s krávami. Konzervativní lidé mu mohou odpovědět stejně hrubě. I oni už se dost předvedli (homosexualita jako peleš hříchu, prasečinky atd.). 
	Křesťanské zakazování potratů a ochrany při koitu může být pro ateistu, který vidí život jinak, nepřijatelné. Nesouhlasit může, ale ohánět se teletníkem by neměl. Nesmí křesťanům říkat, že jejich víra vidí muže jako inseminátory, jejichž jedinou sexuální činností je oplodňování samic. A ke křesťanům: kdo má jiný názor na potrat, nemusí být hned vrah. 
Konzervativního Klause, který vidí v rodině s dětmi základ společnosti, je třeba respektovat, ne zesměšňovat. Nemá horší názor než Havel, jen jiný. Při hlasování pak mohou oba vyhrát či prohrát. To však nic nemění na kvalitě názoru. U nás se mylně věří, že člověk jiného názoru je darebák. 
Sáhl k tomu i Havel. Škoda. Jako velký pochybovač by měl říkat: Pozorně sledujme zákon o registrovaném partnerství. Dá víc svobody? Nebo si stát označí a zaregistruje homosexuály - jak ta telata? Taková pochybnost se vždy vyplatí. Ještě že ji někteří konzervativní (reakční?) lidé vysloví. 

***

Už i Havel věří, že člověk jiného názoru je darebák 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Názorná volební kampaň: Zemák plný šibalů
25.3.2006    Mladá fronta DNES    str. 06    Názory
    KAREL STEIGERWALD        
Svoboda, Snopková, Součková, Srba, Lánský, Lachnit, Gross, Kraus, Doležel, Sznopka, Zgarba, Hanáček, Schwarzová, Láznička, Pospíchal, Vybíral. Ministři, náměstkové, poradci, předsedové, tajemníci, poslanci, činitelé a hodnostáři. Za své posty vděčí či vděčili ČSSD. 
	Co mají lidé z tohoto seznamu společného? Všichni byli ve volebním období ČSSD v různé míře odsouzeni nebo žalováni, obviněni či vyšetřováni - za korupci, za temné či podvodné obchody, za přesouvání neznámých milionů, pozemků či kakaa, za úplatky, za biolihové intriky. Za činy, jejichž pronásledování a hubení má ČSSD už léta na vývěsním štítě. Jejich seznam není kompletní ani definitivní. Premiér na některé použil označení „šibalové“. Držme se ho. 
Šibal se zajisté čas od času objeví v každé politické straně. 
Strana má šibala vyvrhnout, policie vyšetřit, soud zavřít. Problém vznikne, když je šibalů příliš mnoho, když je strana chrání, policie nevyšetřuje a soudy neposílají do vězení. 
	Policii pochvalme. Probudila se z letargie a bez ohledu na blížící se volby se drží hesla: padni komu padni, tolik oblíbeného právě v ČSSD. Loví v řadách sociálních demokratů jako kuna v kurníku. Podezření, že je vnímavá k tužbám vládnoucích politiků, zesláblo. Dopředu jde pocit, že policie začala dobře fungovat. Paroubek policejnímu tlaku čelí ostře. Obviněné i podezřelé či odsouzené vyhazuje ze strany i z úřadů a funkcí. Co je to však platné, šibalů je moc. Jednoho vyhodíš, dva se vynoří. Premiér dře dvacet hodin denně, šibalové jeho dílo kazí. Má ČSSD tak špatnou kádrovou politiku, prohnila dlouhým pobytem u moci, či se jí šibalové jen náhodou právě teď nahromadili? Nepotřebuje si od moci odpočinout a probrat s mikroskopem své podezřelé kádrové řady? 
	V neděli vyjíždí Zemák číslo dvě. Šibalové by v něm mohli zasednout a pro názornost objet republiku. Byla by to pěkná kampaň. Premiér by se chlubil: Zase jsme první. To naše strana lapila nejvíc šibalů, padni komu padni. 
	Možná by se do Zemáku nevešli. Nevadí, je tu naštěstí doubledecker. 

Prohnila ČSSD dlouhým pobytem u moci? 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Řekni, kde ty hroby jsou
24.3.2006    Mladá fronta DNES    str. 06    Názory
    KAREL STEIGERWALD        
Nacismus je pryč, komunismus je pryč, hrubost zůstala

	České hroby se podobají českým dějinám: bez ladu a skladu se na sebe vrší ostatky vrahů i jejich obětí, vrstvy z různých časů i událostí, jak je na sebe sype lhostejnost, to vše bez úcty a ohledu, bez zájmu a smyslu.
Jako by ostatky lidí byly jen neživé předměty z časů, které už jsou také neživé.
	Nacističtí vrazi vedle parašutistů, lidický kat vedle důstojníka odbojáře. Zrádce Čurda, statečná paní Moravcová. Kněz Toufar umučený komunisty. Paní Mašínová umučená komunisty. Jen ostatky komunistů zavražděných komunisty (Slánský a spol.) chybějí: vysypali je komunisti z tatraplánu kdesi na silnici. Poutavý obraz moderních dějin. Bezohlednost, vulgarita, hrubost. Napadne někoho, že to, co zbylo po člověku, je stále ještě člověk?
	Proč by tato země zacházela s ostatky lidí citlivě, když nezachází citlivě ani s živými? Příklad za všechny: komunisti bezdůvodně zabíjeli a věznili anglické letce -hrdiny boje proti nacismu - v celách spolu s esesáky, asi pro radost komunistických věznitelů. Znáte větší škleb hulváta?
	Divíte se, že Čech pohrdá ostatky Němců, tehdy nepřátel? Vždyť pohrdá i ostatky Čechů, svých hrdinů a velikánů, pohrdá i živými velikány, i sám sebou. Existuje nějaká společná hodnota, které by si Češi vážili, kterou by ctili - skoro všichni? Existuje jen válka hodnot a protihodnot, tak vypadají české dějiny dnes. Kdo je pro jedny hrdina, je pro druhé bandita a vrah. A naopak.
	Česká země prošla dvojí bezcitností, hrubostí a nelidskostí: nacismem a komunismem. Obě učení schvalovala kruté zacházení s lidmi a obdivovala pohrdání člověkem. Zabité odpůrce považovala obě učení za lidský odpad - tak s nimi také nakládala. Do jedné jámy, na jedno smetiště dějin. A tak to je dodnes.
	Lidé zabití komunisty a nacisty náleželi k těm nejlepším, kteří tu žili. Měli by se dočkat úcty a obdivu - dočkali se bezohlednosti a zapomnění. Nikomu nechybějí jejich hroby a památníky. Asi je dobře, že jsou mrtví, ztracení, zapomenutí. Nemusí dnešku nic říkat, nikdo by je stejně neposlouchal. Komunismus je pryč, nacismus je pryč, hrubost zůstala. Jednou přijde kdosi a i dnešek hodí do společné jámy - jako poslední vrstvu těch rozšklebených dějin bez hlavy a paty.
	Budovat hroby a pomníky?
Vždyť by je brzy někdo skácel a vyplenil.

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Politické chlívky veřejnoprávních médií
23.3.2006    Mladá fronta DNES    str. 06    Názory
    KAREL STEIGERWALD        
Haló noviny je výstřední komunistický, přesněji stalinský list v režii KSČM. Obdivuje Lenina i Stalina, redaktor Kojzar, normalizační sekerník, schvaluje vraždu Horákové atd., atd. Šéfredaktorka Moučková byla poslanci zvolena jako zástupkyně veřejnosti do rady ČTK.
	Sněmovna se nám vysmála.
Měla zvolit důstojnou a nezávislou postavu. Zvolila stalinského pohrobka. Do rozpravy o Moučkové se nikdo nepřihlásil, tajně volilo 133 poslanců, 83 bylo pro.
O Moučkovou nebyl žádný zájem - jak je nezávislá, kdo to je, co hlásá její list? Místo v radě ČTK je dosti vlivné - Moučková je kuriózní expert na nezávislost, objektivitu a toleranci. Vším tím její komunistická strana slyne jen neblaze. Zvolili ji asi komunisti s pomocí některých socialistů - jako nácvik na poměry v příští Sněmovně. Moučková si může užívat svobody a demokracie plnými doušky a hlásat v Haló novinách, co chce. Ale proč si Sněmovna myslí, že tato stalinská vnučka bude nezávisle komandovat ČTK?
	Totiž: Sněmovna si nemyslí, že „veřejnoprávní média“ mají být nezávislá a pod kontrolou veřejnosti, nýbrž že každá z partají tam má svůj chlívek - proto nakonec apaticky zvolí i to nejhorší možné - ducha Haló novin.

***

Sněmovna se nám směje: duch Haló novin dohlédne na ČTK

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Dobře, že činže poroste
15.3.2006    Mladá fronta DNES    str. 06    Názory
    KAREL STEIGERWALD        
V bytech s regulovaným nájmem nebydlí chudí, nýbrž držitelé výhod

Po letech váhání a zmatků a pod hrozbou potíží u mezinárodního soudu se Sněmovna odhodlala zasáhnout do jednoho z největších reliktů minulé epochy, do regulování nájemného. Regulace bude dál, ale nájemné poroste (nejvýše) o 14,2 procenta ročně. Tím má nastat zmírnění nespravedlivé výsady některých. Regulované nájemné se považuje za sociální opatření, na které mají chudí právo. Ale byty s regulovaným nájemným neobývají chudí, obývá je pestrá elita, která se vybrala podle všech kritérií, krom sociálního. Hned po státním převratu v roce 1948 vznikla akce „očista měst od reakce“. Gustav Bareš, přední komunistická potvora, k tomu 23. září 1948 řekl: „Hlavní boj musí jít po linii bytů, my potřebujeme reakci vystěhovat ze středu města a nastěhovat tam dělnickou třídu. Nastěhujemeli na Národní třídu, Příkopy, Václavské náměstí pracující lid, získáme tím 90 procent lidí, kteří stojí za námi, a ti budou dávat pozor za každým reakcionářem.“ Tak vznikal základní kádr lidí s „regulovaným nájemným“. Nebyli to chudí, nýbrž funkcionáři, případně udavači, kteří dávali pozor. V roce 1952 rozhodlo komunistické vedení o „akci B“. Její cíl: zajistit další byty pro důstojníky armády, StB, pro vedoucí funkcionáře KSČ. Z bytů byli násilím vyhnáni reakční činitelé všeho druhu a rodiny politických vězňů. Jen v Praze se akce B týkala více než tisíce bytů.
Tento základní kádr držitelů bytů s „regulovaným nájemným“ byl průběžně dalších čtyřicet let doplňován - dekrety se dávaly z kádrových důvodů oblíbencům režimu, například umělcům a stachanovcům, spolupracovníkům StB, ale i ctihodným profesím, které režim z nějakého důvodu preferoval. Sociálních případů v tom bylo málo. Sociální kritérium při věčném nedostatku bytů bylo to poslední, na co bytové komise braly ohled. Dekret se dědil a prodával na černém trhu odjakživa. Jak komunistický režim puchřel, počet dekretů, které změnily majitele, narůstal. Dnešní uživatelé regulovaného dobrodiní často už nemají s komunistickými pravidly nic společného - krom výsady, která přežívá. Zámožnější občané si „právo bydlet“ koupili načerno za cenu, která byla pro „sociální“ případy nedostupná, jiní je dědili po babičkách a strýcích, jiní je tak či tak dostali i po právu. Jako tak často, i v tomto případě je sociální opatření -regulovaný nájem - výhodné nikoliv pro chudé, nýbrž pro ty, kdo byli s komunistickým režimem zadobře, pro jejich potomky, pro ty, kdo v tom uměli chodit, a pro zámožnější, kteří se k regulovanému nájemnému dostali na černém trhu. Bojovat za „regulované nájemné“ je velká demagogie - chudých se tato sociální pomoc většinou netýká. Především ne chudých, kteří „vznikli“ za posledních 16 let. Ti vůbec nemají nárok, přidělených bytů s regulovaným nájemným je mizivé množství.
	Poslanec Křeček a podobní bojovníci za regulaci nájmů bojují především za výsady bývalé komunistické smetánky, která po únoru 1948 při obrovských bytových „přesunech“ většinu bytů obsadila a získané právo dodnes drží její potomci či lidé, kterým výsadu laciného bydlení prodala. Touto demagogií je náš „sociální stát“ bohužel dodnes prolezlý. Za frázemi o chudých, o dětech, o rovnosti, solidaritě skrývá se často jen chuť vyžírků hltat z cizího a jejich dovednost hltavost za fráze skrývat. Už padesát let je mládež stresována olbřímím problémem: jak bydlet. Padesát let je bytová krize, kterou padesát let marně „řeší“ regulace. Při jejím dnešním zmírnění spustí sociální demagogové pokřik: chraňme bytová práva pracujících. Chrání je už padesát let. Zas půjdou do voleb se lží: levné byty pro chudé! Proč je za minulých padesát let pracujícím už neopatřili? A proč už dávno nemáme funkční sociální pomoc pro opravdu potřebné nájemníky?

***

Padesát let je bytová krize, kterou padesát let neřeší regulace nájemného. Přesto půjdou sociální demagogové do voleb posté se lží: byty pro chudé.

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Dvoupatrový autobus může být lehce předstižen
14.3.2006    Mladá fronta DNES    str. 06    Názory
    KAREL STEIGERWALD        
Sociální demokracie si pronajala na volby dvoupatrový anglický autobus. Stala se tak první dvoupatrovou stranou u nás.
	Ve volbách to může být velmi efektní, lidé raději volí stranu dvoupatrovou než jen přízemní. Může ale být, že některá strana ČSSD trumfne autobusem třípatrovým. Vědci zjistili, že oranžová barva je přátelská a pozitivní. Neřekli však, že se skládá ze žluté a červené. Červenou voliči jistě pochopí, ale co ta žlutá? Divný pro ČSSD je i volant vpravo. Jisté ale je, že i s volantem vpravo lze zatočit ostře doleva.
	Důležité je, kdo se dvoupatrákem poveze. Už se ví, kdo ne: Ivo Svoboda, Gross, Zgarba, Doležel, Kraus, nejnověji Láznička, Vyvadil, Schwarzová, Vybíral. Seznam je dlouhý. Jsou to lidé, kteří v ČSSD končí, protože zklamali morálně a politicky. V zásadě se prosadil princip - kdo selže, vyletí z autobusu ven. Dveře mají naopak otevřeny talenti a nestraníci. ČSSD své lidi asi dobře zná.
	Které straně dávají lidé nejraději hlas? Té, která přijede na nejzajímavějším povozu. Nabízí se: ponorka, šlapací sedmikolo, osm tisíc mopedů naráz.
	A volební trumf nejsilnější: dvojitý volský potah. Kdo s ním přijede, vyhraje volby. Potah může táhnout s kolegy i sám.

***

Příští volby vyhraje nejzajímavější povoz: dvojitý volský potah

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Soudce Bouček: Je to všechno jedna verbež
10.3.2006    Mladá fronta DNES    str. 06    Názory
    KAREL STEIGERWALD        
Kajínek je romantický pachatel podobný Babinskému. Má mnoho zastánců, kteří věří v jeho nevinu, jako by věc viny a neviny byla věcí víry.
	Hlavní zásluhu na tom mají soudy. Jejich výkony i v kauze Kajínkově jsou nepřesvědčivé, nejasné, vzbuzují pochybnosti a lidem, kteří jsou víře v Kajínka nakloněni, přímo nabízejí témata: špatně vyšetřeno, nesprávně souzeno, divní svědci nesvědci...
	Korunu všemu dal tento týden soudce Bouček. Na poradě soudního senátu, kterou kdosi tajně nahrál, mluvil značně nestandardně. Možná se choval jen příliš emotivně, a proto používal vulgární výrazy, ale je také možné, že se snažil agitovat s jediným cílem: Kajínkovi zasolit. A jako obvykle se záznam dostal na veřejnost, aby ho slyšel všechen lid, vláda, ministr spravedlnosti i Kajínkovo hnutí. Po Boučkově mytí soudcovských hlav už věřící, jejichž počet jistě vzroste, nebudou mít žádných pochyb: Kajínkův proces je zmanipulovaný.
	Bouček však spáchal něco ještě horšího, než je jeden zpackaný proces: všem pochybám o kvalitě soudů a soudců, které nás provázejí už mnoho let, nasadil zlatou korunu. Způsob, jímž se na poradě soudního senátu vyjadřoval, hodil by se víc do zaplivané krčmy než do úst soudce. Jak chce muž tohoto vyjadřování a této hrubosti nabízet právní jemnocit a smysl pro spravedlnost? A důstojnost, která vše váží nestranně a nezávisle nejen na mocných venku, nýbrž i na svých vlastních emocích a předsudcích?
	Podivné je, že tento stav soudnictví nechává politický život v klidu - jen občas kdosi zahřímá cosi o nedostatečné legislativě.
Ani Boučkův úlet, neboli asi u soudu normální stav, nikoho nevzruší - pár líbivých politických vět a ticho. Žádná soudní revoluce ani skutečná a hluboká reforma, či alespoň snaha o ni nevypukne. Po čase zas nějaký soudce ujede. Zašlápněte chlapa jak švába, zařve před kamerou na soudní senát. My pak zas napíšeme ostrý komentář a děravý člun české spravedlnosti popluje netečně dál.
	Až se z toho zdá, že takto chatrná loď spravedlnosti všem vyhovuje. Lehce ji lze vychýlit z pevného směru.

***

Bouček pochybám o kvalitě soudů nasadil zlatou korunu

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Buldozerovy činy v krizi a krize jejich pachatelů
9.3.2006    Mladá fronta DNES    str. 06    Názory
    KAREL STEIGERWALD        
Premiér je fascinován výsledky průzkumů a prognóz víc než svým hlavním úkolem - sloužit veřejnosti. Jen se mu trochu zakymácela procenta (možná náhodně), hned spustil příslovečný buldozeří útok na pachatele, své nejbližší spolupracovníky a sebe.
Kritizuje svůj tým za to, že dělá práci, pro kterou si jej vybral: za efektní, razantní, nepromyšlené a náhodné prudké činy, které mají vyvolat sympatie veřejnosti pro svou buldozeří tvrdost a říznost. To má prý veřejnost v oblibě. Ale protože taková politika plodí chaos, zmatek a nejasnost záměrů, má ji veřejnost také v neoblibě. V tomto stadiu popularity asi Paroubek právě je.
	Stál za Jandákovými nesmyslnými a nahodilými kulturními nápady, za Rathovými nálety na zdravotnictví, za šmejděním soudce Vyvadila či ministra Zgarby. Atd. Správně teď postřehl, že tento způsob vládnutí je více sledem prskajících rachejtlí než promyšleným konceptem správce veřejných věcí. Ale právě to po své družině chtěl: hluk a zář prskavek.
Postřehl také, že je v nevýhodné situaci: po sedmi letech zmatků a nečinnosti vlád ČSSD může jeho jednoletá vláda talentů stěží něco seriózního předložit. V prskavkách hledal náhradu za koncepce a prskavky se mu mohou nevyplatit. Ne každého voliče uspokojí. Pořád existují voliči, kteří chtějí promyšlené záměry víc než Rathovy nápady, Jandákovy zmatené přesuny hradů či Bublanovu úslužnou bezradnost.
	Asi teď zkusí otočit kormidlo - z buldozeru bude laskavý a chápající strýc, hladící voliče po hlavičkách. Jedno však Paroubka určitě nectí, nýbrž hanobí: setrvalé přesvědčení, že za „kauzy“ ČSSD může nepřátelský tisk. Za spiknutí a rozehrané hry nepřátel považuje fakt, že média popisují aféry a činy socialistických předáků. Asi by chtěl, aby o nich média mlčela. Proto snil o „rakouském náhubku“ na tisk, proto vyhrožuje novinářům. Nemůže pochopit prostou skutečnost, že aféry dělají ti předáci, nikoliv tisk, který je dobře či hůře popisuje, a že jeho vládě škodí mnohem víc, když aféry bagatelizuje a zamlžuje, než že je páchají jeho všelijací činitelé.
	Premiér mediální svět nejen nenávidí, ale také přeceňuje. Proto jej tak rozrušují prognózy. Proto vsadil na buldozeří činy víc než na promyšlenou práci. Problémem není, jak říká premiér, „nezvládnutá komunikace kolem Vyvadila“, nýbrž ten Vyvadil. A za něj může premiér, ne tisk.

***

Paroubek kritizuje svůj tým za to, že dělá práci, pro kterou jej vybral

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Vážený pane ministře!
7.3.2006    Mladá fronta DNES    str. 07    Názory
    KAREL STEIGERWALD        
Jako ministr kultury byste si mohl dát zjistit, že, řečeno vašimi slovy, odvážný a nekonformní dramatik jsem skutečně byl, takže není třeba o tom ironicky vtipkovat. Můžete si to dát změřit počtem zakázaných textů a zaměstnání, z nichž mě propustili, případně si některý z mých tehdejších textů můžete přečíst. I kádrový přívlastek „rudověrný“ zní z vašich úst nepřiměřeně. Nechápu, proč ho používáte, když jste v mnoha rudých propagačních filmech hrál.
Napsal jsem o vaší dnešní politice, že je špatná. Chápu, že vám se líbí, ale stěží ji obhájíte tím, že budete své kritiky nesmyslně a vzhledem k vašemu vlastnímu uměleckému životopisu i riskantně moralizovat.

Dvě party komunistů tenkrát i dnes
6.3.2006    Mladá fronta DNES    str. 06    Názory
    KAREL STEIGERWALD        
Předseda KSČM Filip tvrdí, že se stalinismem se komunisti vyrovnali už v roce 1956. Tato anekdota ukazuje, co komunismus je: lhaní, drzost, cynismus. 
	I v době „vyrovnání se stalinismem“ byly (nestalinské) koncentráky plné bezdůvodně uvězněných. Vyrovnání se stalinismem vedené ukrajinským řezníkem Chruščovem nebylo nic jiného než „válka diadochů“, jak trefně nazval Václav Černý rvačku stalinských sirot o moc. Systém krutých represí polevil, ale podstatu nezměnil. Filip považuje lidi za pitomce, kteří jeho nehoráznost spolknou, nebo o kritice kultu osobnosti Stalina nic neví a sám je hlupák. 
	Jenže nejde o stalinismus či jiné odrůdy, nýbrž o komunismus jako celek. Je to vyhrocená, dosti krutá, o to však lstivější utopie, kterou chtějí komunisti prosadit za každou cenu a bez ohledu na utrpení lidí, protože věří, že jde o ráj. Používá dnes úplně stejné vábničky jako mezi léty 1945 a 1948. Gottwald tehdy dokonce sliboval, že nezavede kolchozy. I druhá levicová strana, ČSSD, je na tom jako tehdy: část jejího vedení (dnes převažující) jsou opět komunisti, takže spolu politiku nedělají komunisti se socialisty, nýbrž komunisti otevření s těmi skrytými. Dnešní vedení ČSSD má s komunisty ideově společné všechno, jen to halí do jiných slov, aby vyvolalo zdání, že jde o dvě různé strany. 
	Dějiny se neopakují, únor 1948 tu není, ani Stalin, ale klamavé spojení dvou part komunistů tu je. 
	Co z toho plyne či plynout může, ať zváží každý sám. 

Vedení ČSSD má s komunisty ideově společné všechno 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Stát obchod s odpadem léta nevidí, trpí, toleruje
3.3.2006    Mladá fronta DNES    str. 06    Názory
    KAREL STEIGERWALD        
S odpady dováženými z Německa je to jako obvykle u afér: náhlý objev, obrovský hluk, zmatené pohyby státu. Rozpory a nejasnosti v zákonech, boj úředníků o to, kdo je k odpadům příslušný: nás se to netýká, týká se to jiných úřadů.
	Jiných úřadů se to netýká také, protože se odvolají zas na jiný zákon, předpis, po svém jej vyloží. Problém roste stejně čiperně jako hory odpadků, už se zdá, že jej ani nelze řešit. Budeme se brodit hnijícím odpadem a spolu s mazanými právníky naříkat: nedostatečná legislativa nám svazuje ruce.
	Premiér se obrací o pomoc až k německé vládě. I když není jasné, co má v té věci německá vláda učinit, když odpadkové zločiny se dějí u nás, premiér utrží květinku: pěkně se postaral. Ale obchod s odpadem je nadále výnosný. Není však tajemný. Svinstvo vozí konkrétní firmy konkrétními automobily na konkrétní pozemky konkrétních majitelů. Zastavit tento obchod, potrestat pachatele - i laik vidí, že to pro fungující stát nemůže být nic obtížného. Pro ten náš je to nestravitelné sousto.
	Odpadkovou katastrofu nezavinili žádní zlí Němci, nýbrž naše těžkopádná a nefunkční státní moc, která obchodníky se svinstvem trpí, toleruje a nevidí.

***

Odpadkovou katastrofu zavinila naše těžkopádná státní moc

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Nejslabší, máte Jandáka
1.3.2006    Mladá fronta DNES    str. 08    Názory
    KAREL STEIGERWALD        
Herec dostal hračku, tak si hraje. Odpovědnost má ČSSD, která mu hračku dala 

Ministerstvo kultury se přestěhuje do Ostravy, Zlína a Plzně. Ministr bude sedět v Liberci. Pomůže to rozvoji, zesílí se potřeba a úředníci dostanou novej švunk. 
Na stůl se plácne koncepce, bude projekt, prachy z Norska, ohromnej vichr, vzlet a basta. Udělá se to pro lidi. Bude to makačka. Taky se rozpletou prachy. Urve se kulatý divadlo v Krumlově. 
	Jenže se zvednou reakční umělci a budou protestovat. Ministr Jandák se na ně může vykašlat. Jsou to party, dělají všechno postaru, peníze kolem nich divně rejdí, což se také ukáže, on Jandák na to jde řízně. 
Stěhuje Divadelní ústav, proč by podle téhož mustru nestěhoval i ministerstvo? Přestěhováním něčeho někam se sice nic reálně nezmění, nastane však pohyb a ministr jej může řídit. O stěhování Divadelního ústavu se mohou přít umělci, profesoři, úředníci, tisk. Všechno to bude mít jediný smysl: tu při a dojem, že se na ministerstvu něco dělá, že Jandák má nápady a něco diriguje. Petice umělců mohla mířit spíše proti celému smyslu Jandákovy politiky, proti kulturnímu duchu, který šíří, proti populistické bláznivosti ministerstva než proti jednomu stěhování něčeho jinam. Ale to stěhování je dobrá návnada, za ní se všichni ženou, škodná má pokoj. Zábavného chlapíka, jako je ostrý Jandák, lidé rádi spolknou. 
	Herci v politice mají přednost: umějí hrát postavu politika lépe než obyčejný politik. Diváci jsou nadšeni, politici neherci skřípou zuby, herci politici naopak roztahují křídla a chystají se vzlétnout. Všemu rozumějí, jsou energičtí, mají přitažlivou expresi, rozhodnou se hned, jsou jak břitva a rozdávají na všechny strany, co nemají. Vlítnou dovnitř, popadnou problém za pačesy, kopnou zlo do zadku a vyletí zas ven. Uvážlivějšímu pozorovateli může připadat herec Jandák v roli ministra jako blázen - ale důvěřivci si pomyslí: Pěkně jim to dává sežrat, darebákům, tenhle ostrý pan ministr. 
	A právě pro tuto kvalitu je Jandák ministrem. Premiér takové potřebuje. Má politickou metodu, kterou lze popsat jako ustavičné metání granátů po politickém okolí. Výbuchy musí následovat těsně po sobě, aby se nikdo nevzpamatoval a nezkoumal, čím to premiérova parta vlastně metá? Mistrem je dr. Rath. Ten vrhá miny, a to ještě předešlá ani pořádně nevybuchla. Jandák není moc pozadu. Politika této čety se mění v sled explozí - publikum je ohlušeno, ale co to vlastně bouchá, není vidět. Stěhují ústav - to je exploze, ale proč a nač? Rozmetal památkáře. Skočí na filharmonii? Posílit žestě! mohl by znenadání vzkřiknout. 
	Kdo nenávidí politiku stranických sekretariátů a vztahů v poslaneckých klubech, může být dnes šťasten: vládní politika se v koaličních ani stranických zákoutích skutečně netvoří. Dělá ji Paroubek se skupinou granátníků. Energické partě patří svět. Politickou moc delegovali sami sobě. Paroubkova myšlenka je jasná: strhněme masy. Kdo nestrhne masy, nemá v politice co dělat. To by možná byl pro petici umělců „Pusťte nás taky k lizu“ pěkný námět. Kanonáda má jediný smysl: urvat volby. Pak uvidíme. 
	Jandákovi nemějme nic za zlé. Je nejlepším ministrem kultury všech dob. Nejlépe baví. Až klesne dým a bude po kanonádě, řekne si na mrchovišti: Byla to, hergot, chlapi, skvělá hračka. A dala mi krásnou popularitu. Jsem nejlepší, jako byl Gross. Paroubek ať pukne, je dvojka. 

***

Uvážlivějšímu pozorovateli může připadat herec Jandák v roli ministra jako blázen - ale důvěřivci si pomyslí: Pěkně jim to dává, tenhle ostrý pan ministr. 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Vyvadil, nebo Němec?
25.2.2006    Mladá fronta DNES    str. 08    Názory
    KAREL STEIGERWALD        
Vést jednání s nepravoplatným zločincem je útok na smysl premiérství

Nové případy vytlačují ty staré. Dodnes nevíme, z čeho financoval premiér Gross byt, dodnes nevíme, co byly Zgarbovy prodeje miliardových pozemků za miliony, dodnes nevíme, co to je pět v českých.
Ale už se o to nikdo nezajímá, máme nové případy. Šéf NBÚ plus jeho přední úředník abdikovali pro vážná obvinění. Vyšetřuje to někdo? Exšéf NBÚ Kadlec modernizoval strýcovu igelitku. Vyneslo mu to dva miliony. Vyšetřuje to někdo? Náměstek Vyvadil jedná za premiéra s Pitrem, kterého premiér označil za zločince. Vzrušuje někoho, že premiér zločince kontaktuje? Kancléř rozvědky dělá ve jménu premiéra nátlak na soudce Městského soudu v Praze. Paroubek všechno s hrubostí bagatelizuje a pod rukama mu narůstají nové a nové případy jako čiperné houby. Všechny mají jedno společné: pohrdání zákonem, slušností, benevolenci orgánů a drzost aktérů.
Z policejních šuplíků se vynořují odposlechy, média je zveřejňují.
Všichni je berou vážně, jen orgány naprosto nevážně - nezajímají se ani o úniky těch materiálů, ani o (zlo)činy, o nichž ty odposlechy mluví. Smyslem zveřejňování odposlechů je manipulace s veřejným míněním. Mají je používat orgány činné v trestním řízení a soudy k objektivnímu zjištění skutečnosti. Místo toho je hojně používá neznámá parta k cílům, které můžeme jen odhadovat. Policie má jakési benevolentní svolení odposlechy poskytovat a podstrkovat partě (nebo je těch part i víc?). Vyvalí se závažný odposlech dva roky starý. Kdo ho natočil, kde ležel záznam ty dva roky, proč policie už dva roky nejedná? Natočíme do zásoby, ono se to jednou hodí? To je policejní práce? Výkon spravedlnosti se přesouvá z rukou moci soudní do rukou premiéra a do rukou té party. ČSSD je slabá, bezradná, sama už nevládne, přilnula k vůdci jako slepý ke spasiteli.
Místo strany vládne spasitel sám se skupinou, kterou si vyvolil.
	Tento úpadek zákonnosti nechává každého chladným. Alespoň prezident republiky by měl využít své autority a vystoupit na veřejnosti s důrazným apelem ke státním orgánům, aby se navrátily na pole zákonnosti. Je už příliš mnoho konkrétních jevů, které ukazují na zničující úpadek právního chování a na naprostou benevolenci orgánů, které mají právní poměry střežit a pěstovat.
Jenže prezident to asi neudělá: příliš by připomínal svého předchůdce, pro kterého byly takové apely či věštby denní libůstkou, a také by se vystavil agresi Paroubkovy party, že zneužívá, vměšuje se, že není všech, že má politický názor, a že je tedy darebák.
	A tečka: premiér bagatelizuje vážné informace soudce Horkého: „Podívejte, on může říkat, co chce.“ Soudce nenapsal nic menšího, než že premiér nezákonně zasahuje do soudní sféry. Pro premiéra to význam nemá. Odhání soudce jako letní hmyz. Sděluje, že názory soudce Horkého netřeba brát vážně, jelikož jeho soudcovské slovo neplatí. A tečka za tečkou: druhý den soudce obrátí. Nátlak neviděl. Dá premiérovi za pravdu.
	Mezi Němcem, Vyvadilem a Paroubkem se rozpoutala bitka, jejíž smysl je veřejnosti nepochopitelný - krom porušování zákonů nejen slušnosti vysokými činiteli republiky. Vyletí Vyvadil za Pitra, nebo Němec za prince? Nejrozumnější by bylo, kdyby letěli všichni tři. Už jen vést jakási jednání s osmiročním nepravoplatným zločincem Pitrem je útok na sám smysl premiérství. Paroubek má silnou obranu: všichni lžou. Soudci, rozvědčíci, noviny, celý lid. Asi je nedostatek v zákonech: v zemi není ticho a klid. Pořád někdo rýpe jako na Balkáně.
	Ve své předvolební strategii doporučuje ČSSD bojovat proti nařčení z korupce a podobným aférám i veřejným popularizováním Zaorálkova morálního kodexu poslance. Účinnější než mumlání morální mantry by bylo všechny ty skandály a podezření ze zločinů politiků pořádně vyšetřit a odsoudit.

***

ČSSD je slabá, bezradná, sama už nevládne, přilnula k Paroubkovi jako slepý ke spasiteli. Místo strany vládne spasitel sám se skupinou, kterou si vybral.

O autorovi| KAREL STEIGERWALD, komentátor MF DNES
Foto autor| MIROSLAV KRESBA: KEMEL, www.kemel.czO autorovi| KAREL STEIGERWALD, komentátor MF DNES
Foto autor| MIROSLAV KRESBA: KEMEL, www.kemel.cz

Kdo vládne, nevládne. Vládne, kdo má kýbl
23.2.2006    Mladá fronta DNES    str. 06    Názory
    KAREL STEIGERWALD        
Náměstek Vyvadil kritizuje ministra Němce. Tak špatného ministra ještě neviděl. Němec chce, aby Vyvadil odstoupil, a také ho kritizuje. Vyvadil neodstoupí, stojí za ním Paroubek, který nestojí za Němcem a říká: Já Němce k vládnutí nepotřebuju.
Myslí tím nejen Němce, nýbrž všechny ministříčky z bývalé koalice. Celé dohromady se to jmenuje koaliční vláda. Je to název jen formální. Skutečná vláda už je jiná. Není však úplně jasné, jaká. Jisté je, že v ní nejsou ani lidovci, ani unie. Zdá se, že už v ní nejsou ani socialisti. Určitě v ní je premiér Paroubek a talenti: herec Jandák, lékař Rath. Další členy vlády zatím neznáme. Budou to asi nějací komunisti, zatím ve skrýši.
	Ústava nezná vládu zdánlivou a vládu skutečnou. Je to nedostatek, protože byla šita horkou jehlou. To se ale doplní raz dva.
Mohlo by se to udělat spolu s univerzální novelou všech zákonů, kterou už navrhl premiér. Novela zní: když něco hoří, zákony neplatí. Paroubka to napadlo u výběrových řízení: Když hoří barák, taky neděláte výběrová řízení na hasiče.
	Tuto novelu lze vztáhnout i na vládu. Vládne ten, kdo vládne dobře. Když je koalice nepotřebná nebo hoří, nevládne se s ní.
Vládne, kdo má kýbl a hasí.

***

Ústava nezná vládu zdánlivou a vládu skutečnou

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Siamští sourozenci: politika, úřady a zločin
22.2.2006    Mladá fronta DNES    str. 06    Názory
    KAREL STEIGERWALD        
Tuto chobotnici prolézající státem má na bedrech vláda

	Věta holá: Bývalý šéf NBÚ Kadlec si půjčil dva miliony od přítele. Na účet mu je náhodou uložil bratr milenky Krejčířova nejbližšího přítele Hrubého. Stvrzenku měl doma Krejčíř. To jsou vtipy jak z telenovely. Všichni máme této čarokrásné bajce věřit. Jakož i všem předešlým.
	Počítejte: Soudní moc, policie, Národní bezpečnostní úřad, ředitel úřadu předsedy vlády, ministr zemědělství, pozemkový fond, soudce Nejvyššího správního soudu, předseda poslaneckého klubu ČSSD. Toto jsou úřady narušené spoluprací se zločinem, případně ze zločinu podezřelé. A k tomu ještě to nejhorší: vyšetřuje tento děsivý sled někdo vážně? Či běží jen hra na vyšetřování? Běží to druhé: nevěděli, spletli se, nebylo jim známo. Politikou kráčí megastrýc s igelitkou. Na nás je této blbosti věřit.
	Odpověď vládních činitelů je řízná: jsou to jen předvolební útoky ODS, případně lidovců a štvanice médií. Těžko si ale představit, jak opozice či média toto vše zařídí: švindlprodeji pozemků kamarádům počínaje, úplatky na nejvyšších vládních úřadech konče, přes soudce Vyvadila, který s vědomím premiéra vyjednává s Pitrem, tvorem podle premiéra "zločinným", a tak dále. Nejapnou výmluvu měl už Gross (nevyšetřeno), nejapné výmluvy mají dnes všichni. My nic, to média, to zlá opozice. Ne, páni a dámy: vaše činy jste udělali vy, žádná opozice, žádná média. Problém není, že o vás média píší, problém jste vy.
	Nejvážnější je asi právě Národní bezpečnostní úřad. Tento zločinu futrál měl vážit a měřit bezúhonnost občanů a stát před zločinem chránit. Odpovědný za jeho stav je premiér. Ví to? Má k tomu závěr? Nebo jen nadávky a vyhrožování?
	Celou tuto (bohužel a s lítostí velikou) chobotnici prolézající státem zdola nahoru má na bedrech osmiletá vláda. Kdo jiný řídí stát? Média? Topolánek? Někdo namítne, že zloděj se může přitočit ke každé vládě. To je pravda.
	Ale rozsáhlé zachvácení nejvyšších orgánů i činitelů a ochrana zlodějů - to se může přihodit jen vládě, a dávám na výběr, špatné, lehkomyslné, neschopné nebo zločinné. Důležitá je vehemence, s níž vláda celý tento sled hrozivých událostí nepronásleduje, nýbrž kryje, omlouvá a zamlžuje.
	Čekali jsme opak - ohromnou chuť ničit chobotnici zločinu, jak frázovitě hlavně korupčníci říkají, hlava nehlava.

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Ideální politik: hulvát
21.2.2006    Mladá fronta DNES    str. 06    Názory
    KAREL STEIGERWALD        
Kdyby po sobě začali ve studiu střílet, to by byl teprve rajc! 

Odskočte, prosím, od svých politických lásek, abyste nemuseli zbytečně zuřit, že zase někdo haní váš idol. Ať jste jakéhokoliv vyznání, jistě vám neušlo, že česká politika klesá pod jakoukoliv představitelnou bariéru. 
	Obrovskou zásluhu na tom mají nedělní „diskusní“ pořady na obrazovce. O žádné diskuse v nich nejde. Účastníci mají za úkol nadávat, hanět, obviňovat, překřikovat se a soutěžit v hulvátství. Podobný pořad se přímo jmenoval „Kotel“. V něm ryčelo obecenstvo na jednoho politika, v nedělních debatách ryčí dva politici na sebe. Ideální stav je, když oba politici ryčí naráz a zoufalý moderátor říká do kamery něco třetího. Je však otázka, jestli je divák skutečně na vrcholu blaha a jestli toto jeho vztah k politice skutečně vyjadřuje. 
	Takový typ debaty totiž oceňuje úspěšnost politiky podle zcela jiných kritérií, než politika (správa věcí veřejných) potřebuje. Úspěšným se cítí ten, kdo víc řve, kdo je drzejší, kdo vymyslí zajímavější urážku a kdo vyvalí ze svého nitra více lidské sprostoty. (Všimněte si, že nikoho nejmenuju, abyste neomdleli vzteky, že lžu, či naopak radostí, jak toho ničemu pěkně napaluji.) 
	Politika nepotřebuje hulváty a bezohledné lháře, nepotřebuje ani mistry bonmotů a pohotově vystřelených nadávek. Někteří politici už připomínají spíše baviče na laciných a vulgárních estrádách než politiky. Ale co s baviči a neotesanci po volbách, ve vládě, v parlamentu, všude? Tam přece potřebujeme jiné povahy s úplně jinou dovedností. 
Nebo si skutečně máme myslet, ten či onen chlap má dobré frky, ať vládne? 
	Národ je rozdělen, oba tábory přitvrzují, televizní duely dvou politiků to nepřátelství zesilují, hulvátství roste stejně rychle jako upadá věcnost. Veřejnost se, ačkoliv jí jde o krk, od světa těchto politických bavičů odvrací. V zuřivém duelu nikdo nevysvětlí, co sám myslí, chce a chystá, ani kdyby to vysvětlit chtěl. Druhý jej uřve, zdeptá, zašlape, poplive. Pokud se najde důvěřivec a začne vážně vykládat, co zamýšlí, srazí ho po první větě. Všichni řeknou, prohrál, hňup. A mají pravdu - před kamerou vypadá ta oběť jako kuňkající nic. 
	Nadutý omezenec byl vždy v Čechách oblíbeným idolem. V nové době s touto ideologií přišel republikán Sládek, který se svými protihavlovskými urážkami ještě vypadal jako podivný extremista. Brzy po něm přišel Zeman s hnojem, póvlem, v poslední době s tupením Špidly na účet ruské okupace a české zupácké brutality z roku 1969. A divte se, už ani nevypadá jako extrém. Toto hulvátství dokonce pomýšlí na to, že by prezidentovalo. Už vidím, jak z Hradu lítají hnoje a póvly s idioty všemi směry. Televizní debaty jsou skvělou arénou, kde se může zupácké nadání rozvíjet. K rozvíjení noblesy ducha, elegance a šarmu nemáme žádný veřejný pořad. Elegantní politik slušného vychování publikum nezajímá? Těžko říct, televizní stanice rýpou do diváků i politiků zupáckým bidlem už mnoho let, aby je co nejvíc vydráždily. Jako když se v zoo šťourá bidlem do tygrů - zavrčte, sekněte prackou. Kdybychom měli normální poctivé diskusní pořady, které by nepředstíraly, že politika je vrčení oblud, možná by se publikum k politice vrátilo. Nakonec je politika pro občany důležitější, než si sami myslí - zejména u nás určuje jejich život v ohromné míře. 
	Televizní stanice by měly tento typ politického pořadu zrušit. Neexistuje jediný důvod hulvátům tu arénu pro miliony nabízet. Není dnes možné pouštět politiky k sobě, nic z toho nepojde. Veřejný prospěch by přinesl bezpečnější typ pořadu: debata informovaného novináře s jedním politikem - ať vysvětlí, obhájí, předvede, co sám plánuje, když nezuří a nenadává. Nadávat na politiky umí deset milionů občanů líp než kterýkoliv politik. Málokdo však ví, co nás vlastně po volbách čeká. 
	Ale možná, že ty rvačky před kamerou jsou už celá česká politika. Kdyby po sobě začali ve studiu střílet, to by teprve byl rajc! Hrozně by mě zajímalo, co si pomyslí čtenáři: o kom jsem vlastně tohle napsal? 

***

Ale co s baviči a neotesanci po volbách, ve vládě, v parlamentu, všude? Máme si skutečně myslet, ten či onen chlap má dobré frky, ať vládne? 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Na boháče je třeba skočit pořádně. K ničemu nejsou
14.2.2006    Mladá fronta DNES    str. 06    Názory
    KAREL STEIGERWALD        
Šéf státní pokladny Sobotka má nový plán: na každém finančním úřadě bude speciální nadfinanční komando pro bohaté. Jeho úkolem bude slídit, kde mají bohatí ty peníze. 
	Je to cesta správným směrem, u chudých by komando žádné peníze nenašlo. A přitom peněz potřebuje vláda víc a víc. Na staré dluhy i nové rozhazování, na nová auta, budovy či rekreaci poslanců. Nadfinanční komanda jsou ovšem zbytečné troškaření. Boháče je třeba pořádně chňapnout a zatřepat s nimi. Budete koukat, co peněz se z jejich kapes vykulí. Nestačí jen třepat, lepší je přímo znárodňovat. Boháči jsou nepotřební, jsou to tlusté pijavice a do nebe či do beztřídní společnosti stejně nesmějí. Přitom peněz se u nich najde dost. Ty je potřeba přerozdělit od nepotřebných k potřebným. Naštěstí na to máme pořádnou koalici, která jednak sebere, jednak rozdá. 
	Kdo se tomuto textu směje, neměl by. Česká politika už se proměnila v mamutí korupční systém jako za starého Říma. Vláda korumpuje voliče množstvím dávek, darů, příplatků a úlev. Této nestydatosti se nikdo nediví. Většina lidu si myslí, že vláda musí dát a lid že má na to nárok. Proto je třeba pořádně skočit na boháče. 
Když se jim všechno sebere, chvíli se s tím vydrží. Pak to zas může krachnout. Nadfinanční komanda, to je troškaření. Četli jste Marxe? Seberte těm dravcům všechno. 
Jedním únorovým vrzem. 

Česká politika se proměnila v mamutí korupční systém 

O autorovi| KAREL STEIGERWALD, komentátor MF DNESO autorovi| KAREL STEIGERWALD, komentátor MF DNES

Ministr vnitra připomíná advokáta zločinu
13.2.2006    Mladá fronta DNES    str. 06    Názory
    KAREL STEIGERWALD        
Stalo se to nejhorší, co se může stát: propojení lidí z policie a soudní i vládní moci se zločinem neboli, řečeno moderním slovem, máme na krku mafii. Minulý týden přinesl poslední kapku, vztahy mafie s NBÚ. 
	Vysvětlovat, jak zhoubná je mafie pro občany i stát, nemělo by být nutné. Každý by měl už odjakživa vědět, že spolčení soudců, policajtů a zločinců je zhoubné jak rakovina. Bohužel rakovinou zasažené části státu to nevědí. Exšéf NBÚ s klidnou tváří rozebírá případ hodinek, které dostal od mafie: má kapsičku na vestě a že prý hodinky zapomněl vrátit. Tož prý tak. Ani pro ministra vnitra Bublana nejsou styky NBÚ s podsvětím alarmující. Místo aby vyhlásil poplach nejvyššího stupně, je klidný a rozkvět mafie ve státě komentuje s rozšafností ustaraného hospodáře. Vláda je pochopitelně za všechny ty nejasné aféry, zločiny, podvody a krádeže podrobována ostré kritice. Podstata kritiky je dvojí: proč to pořádně nevyšetřujete a jak k tomu mohlo dojít? Aby si tyto otázky člověk položil, vůbec nemusí být opozičním politikem. Ty otázky by měly alarmovat celou vládu, policii, státní zastupitelství a úřady všeho druhu. Už před léty mělo vzniknout obrovské a reálné vládní hnutí… Očistíme stát od přisátého zločinu. 
	V čele toho hnutí měl být ministr vnitra s analýzou v ruce. 
Analýza mafie není známa, hnutí nevzniklo žádné a ministr vnitra vypadá spíš jako advokát zločinu než jako jeho nemilosrdný pronásledovatel. Vynakládá velké úsilí nikoliv na to, jak zločin spojený s vládními kruhy usvědčit, odhalit, vyhubit, nýbrž směrem opačným. I on nakonec řekne: Hodinky? Ty mohl dostat kdokoliv, i vy. 
	Takového ministra vnitra deset milionů občanů pro své bezpečí nepotřebuje. Deset milionů občanů na rozdíl od ministra vnitra umí zhodnotit fakt, proč někdo dá šéfovi NBÚ drahé hodinky. Nu přeci proto, že za to něco dostane. Když vidí v TV čtyři policisty, jak kopou, bodají a bijí na zemi ležícího rebela, nepotřebuje žádnou inspekci z vnitra k posouzení situace. Vždyť vidí: bijí bezmocného. 
	Bublan to jistě vidí také. Jenže celý ten mafiánský systém dopadá na hlavu vlády a ČSSD zejména. Proto vypadá Bublan jako advokát druhé strany. Chrání svou vládu s větší chutí, než pronásleduje zločin. 

Bublan chrání svou vládu s větší chutí, než pronásleduje zločin 

O autorovi| KAREL STEIGERWALD komentátor MF DNES
Foto popis| O autorovi| KAREL STEIGERWALD komentátor MF DNES
Foto popis|

Nekonečný příběh poutavého dramatu Porno
10.2.2006    Mladá fronta DNES    str. 06    Názory
    KAREL STEIGERWALD        
Ústavní soud rozhodl, že prodej porna se může regulovat. Například děti už nemusí nedobrovolně vidět sex na stánku. Už léta se objevuje a mizí nekonečný příběh porna. Zakázat, povolit, co je erotika, co je porno, prodávat skrytě, veřejně. Věcí celkem bezvýznamnou se zabývají úřady, poslanci, ministři, experti i Radim Uzel. Je to asi naše největší státní starost - že se jí dává tolik sil a ducha už tolik let. Mezitím nám píše OECD, že vítaná modernizace zákoníku práce nepřináší změny v oblastech vzbuzujících znepokojení. Píše nám, že nedošlo k žádné liberalizaci v oblasti nájmů, že vydáváme na výzkum a vývoj víc prostředků než okolní země, ale nedosahujeme vyšších výsledků. Doporučuje nám zjednodušit formality spojené s vytvářením podniků. Takové řečičky nás moc nezajímají. Každý z nás by mohl přidal další všeobecně známá doporučení a kritiku toho, co se léta nehýbe, nejde kupředu, dokonce spíše zpět. Příběh porna ukazuje, proč to tak je. Problém jeho prodeje se dá vyřešit za týden, přičemž je to problém, který nemá žádný význam. Kdo porno chce, zákony nezákony, bude ho mít, zejména však vynalézavé děti. Když se malichernosti (je jich mnoho) marně řeší léta, kde vzít čas a síly na věci vážné? 

***

Kdo porno chce, zákony nezákony, bude ho mít 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Už i Národní bezpečnostní
7.2.2006    Mladá fronta DNES    str. 06    Názory
    KAREL STEIGERWALD        
úřad je nebezpečný 

Příští vládě k tomu všemu, co před republikou stojí, přibyl další úkol: rozmontovat Národní bezpečnostní úřad a z trosek smontovat nějaký nový. Po sekčním šéfovi Šišovi, který bral od Berkova gangu dárky za to, že v NBÚ řídil uklízečky, je ošklivě namočen sám ředitel Mareš. V ČT jsme slyšeli, jak odborně radí šéfovi Berkova gangu, ale on sám v tom nevidí nic špatného. Takový spolek si demontáž zaslouží. 
	Vláda přenechává své nástupkyni dost práce: reformu sociálního, důchodového a zdravotního systému, snížení masivní nezaměstnanosti a korupce, reformu státu, který je drahý, nefunkční a v poslední době už zas nebezpečně arogantní na občany, vymítání zločinu všeho druhu včetně toho, který produkuje sama policie a stát. K tomuto balíku, který vláda nerada vypočítává, protože by lidi mohlo napadnout, co vlastně osm let dělala, přidáme teď i balík korupce v NBÚ. Po policii, soudech a vládě je to další nakažená vrcholná státní instituce. Zápletky Berkova gangu zní jako ze Sicílie. Dát zemi do pořádku bude vyžadovat skutečné systémové zemětřesení, nikoliv bleskurychlé propouštění a přijímání jednotlivců. Nevím, jestli by se to povedlo vládě, které se to za osm let nezdařilo. 

***

Dát zemi do pořádku bude vyžadovat systémové zemětřesení 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Mrazy, na něž nestačí ani Paroub, Topolán, Kalous
6.2.2006    Mladá fronta DNES    str. 08    Názory
    KAREL STEIGERWALD        
Prožíváme období pěkných tuhých mrazů, na které může být každá vláda hrdá. Máme dnes velké evropské počasí. 
	Proti tomu stojí malá domácí politika. Není divu. Už ta malá jména: Paroubek, Topolánek, Kalousek. V čem, kromě těch jmen, je malá? Vládní strana založila svou volební kampaň na ostré kritice nejrůznějších jevů země, jako by v té zemi osm let nevládla, a na rozsáhlých slibech, které slibovala už před osmi a čtyřmi lety. 
Jedna z opozičních stran je už samospádem stranou vládní. Vládní strana lidovců je v opozici, ale spolu s Unií svobody setrvává ve vládě, v níž už nevládne, asi jen z dávného lidoveckého instinktu sedět vždy všude. Největší opoziční strana, neprobuditelná z liberálního spánku, je největší asi jen z čirého zoufalství příznivců. Komunisti mají stejnou podporu jako za hospodářské krize před válkou. Jejich globální argument: země je zaostalá. Způsobili to čtyřicetiletou devastací. Proč by měli dostat šanci to opakovat? 
	V této ponuré politické scenerii tíží zemi problémy zcela jiné, než řeší vláda. Tu zajímá, jak jít zpět k Listopadu. V příštích povolebních letech nás čekají mrazy, o jakých se dnes nezdá. A s těmi by nehnuli ani velikáni Paroub, Topolán a Kalous, kdybychom je měli. 

***

Země má problémy. Ale vládu zajímá, jak jít zpět k Listopadu. 

O autorovi| KAREL STEIGERWALD, komentátor MF DNES
Foto popis| O autorovi| KAREL STEIGERWALD, komentátor MF DNES
Foto popis|

Svérázná civilizace lidovládců
3.2.2006    Mladá fronta DNES    str. 06    Názory
    KAREL STEIGERWALD        
Vládní koalice socialistů a komunistů odhlasovala ukončení činnosti vyšetřovací komise pro privatizaci Unipetrolu. Tatáž koalice odvolala poslance ODS z konsolidační agentury. Odpovídá to duchu doby: vyčistit terén. 
	Konsolidační agentura je divná instituce. To nechme stranou, jakož i fakt, že Doležal měl v zájmu své strany, která sčítá a odčítá sympatie, odstoupit sám. 
Nechme také stranou, že vyšetřování úplatků kolem Unipetrolu nelze řešit hlasováním poslanců, nýbrž činností policie a soudů. Poslanecká vyšetřovací komise vždy odhalí to, co odhlasuje její většina, tedy vládní většina. Měli bychom věřit, že neutrální, profesionální a věrohodné vyšetření umí policie se soudy. Proč tomu nevěříme, je velké volební téma. 
	Terén čistí i Rath. I laik rozpozná, že nerozjíždí reformu zdravotnictví, nýbrž koncentraci zdravotnické moci. A jaký smysl má Jandákův památkářský masakr, není ještě jasné. Možná chce jen držet krok. Slovo čistka je nadnesené. Ale to, co se dnes děje, může být nácvik na to, co bude případně po volbách. Když pookupační galerka KSČ konečně zmohla Dubčeka a zmocnila se vlády, komentovala to větou: Teď v těch saabech budeme jezdit my! Toto pojetí moci se vrací. 
	Patří k noblese vládních stran nechat se vyšetřovat opozicí do alelujá. Každý mocenský (silou 111 poslanců) zákaz toho vyšetřování škodí: co kryjete? I v divných institucích typu konsolidační agentury má mít opozice hlavní, když ne slovo, tak oko. Minimálně proto, aby vláda mohla říkat: Byli tam, viděli to. Dnešní vláda však říká: Nebudou tam, nic neuvidí. Příkladů celkem neomaleného přebírání kdejakého úřadu, postu, pozice, funkcičky může každý najít dost sám. I břímě strany přebral Paroubek. Strana hlasuje a kýve, Paroubek vede a rozhoduje. Než určí směr, obrací se v anketě na všechen lid. Anketa, průzkum, všelidová diskuse a ostatní oblíbené nástroje samovládců, to je nová politika. 
	Demokratické instituce se mohou snadno proměnit ve fasádu, za níž vře - co vlastně? Svérázná civilizace lidovládců? Kdo necítí, že je ve vzduchu, nemá nos. 

***

I břímě strany přebral Paroubek. Strana kýve a hlasuje, Paroubek vede a rozhoduje. Než určí směr, obrací se v anketě na všechen lid. 

Foto popis| Foto popis|

Katedrály hrubosti
3.2.2006    Mladá fronta DNES    str. 07    Názory
    KAREL STEIGERWALD        
Premiér slíbil miliardy na světodějný fotbalový stadion. Je to pokus o další nákup hlasů voličů. 
Pro nefotbalisty je to zdrcující. V kopané se točí miliardy. Fotbaloví činitelé přesouvají kapříky i mřenky, hráči jsou největšími boháči, evropské soutěže jsou superobchod, inzerenti i sponzoři se hrnou, ochozy jsou poloprázdné. K fotbalu přilétají politici, dnes Paroubek, jak můry k ohni. Za peníze chudého voličstva stavějí bohatému fotbalu katedrály hrubosti. Sport a kopaná zvlášť - to už dávno není žádný výcvik ducha v čilém těle, nýbrž podnikání se zábavou, kterou potřebuje jen ten, koho baví. Je důvod do toho obchodu s vášněmi strkat peníze státu? Je. I hajlující chátra, kterou stadiony přitahují a která s láskou řve na „černou svini“ , má pro fotbalového dobrodince volební hlasy. Možná je stavba stadionu trestná - podporuje hnutí proti svobodě a lidským právům víc než hajlující opilec na ulici.

Paroubkovy slogany, voličovy úvahy
31.1.2006    Mladá fronta DNES    str. 08    Názory
    KAREL STEIGERWALD        
Na politických stranách je dojemné, jak a co dovedou před volbami slibovat. Slova nic neváží, říci se dá cokoli. Co si má s přívaly slibů počít volič? 
	ČSSD slibuje za pět let pěkný průměrný plat. Ví tu cifru s přesností na pět set korun. Ale odkud to ví? Proč to je právě 26 500 korun, a ne třeba 27 680 korun? Okolnosti, z kterých se průměrný plat vyvíjí, ovládá ČSSD jen částečně - však to není vláda totalitářská, která vše diktuje. Místo pohazování ciframi má říkat, jaká užitečná systémová opatření v hospodářství chce zavádět. 
	Totéž platí o poklesu nezaměstnanosti na šest procent. Vláda také ví, že vznikne 150 tisíc pracovních míst. Proč ne dvě stě tisíc, což věděla minule, proč ne místo šesti jen dvě procenta? Stejně slibuje, co nikdo neví: jak poroste inflace, deflace, světový obchod, přehřátí, útlum, krize, expanze, plyn, ropa, ocel -všechny tyto položky mohou dopředu v číslech stanovit jen věštci. Realisti mohou slibovat pouze to, co mohou sami ovlivnit: jaký systém vláda zavede a proč. 
	A opačně: když víte, jak vznikne 150 tisíc pracovních míst, proč už nevznikla? Umíte snížit nezaměstnanost, proč jste ji za osm let vlády už nesnížili? Nebo jste ty dobré metody objevili až teď, před volbami? Proč jste své sliby nezačali uskutečňovat už před osmi lety? Už tehdy jste je slibovali. Měli jste osm let vládu, mohli jste sliby dávno splnit. 
	Výčet všelijakých dobrých čísel a procent je dlouhý. Vše po volbách poroste k dobru. ČSSD připomíná spíše Mikuláše než politika - správce věcí veřejných. Tuto slibovací mánii využil už Jaroslav Hašek téměř před sto lety heslem: Co vám slíbí můj protikandidát, to vám já slíbím také. Vystihl celkem přesně smysl předvolebních slibů - říct se může cokoliv. Po volbách se to odbude mávnutím ruky: Zdroje nejsou. 
	Některé sliby nemají podobu čísel a procent. Jsou to jen podezřelé výroky: Zavedeme tvrdý postih prodeje zkažených potravin. On dosud nebyl? Zkažené potraviny se prodávaly bez postihu? Proč to ČSSD osm let trpěla? A opačně, existuje snad strana, která říká: Shovívavost k prodeji zkažených potravin? 
	Strana slibuje, že do pěti let budou všichni naši voliči mladí a krásní. To je jediné, co se v záplavě dobrých slibů dosud nevynořilo. Ale určitě to musí Paroubkovi vrtat hlavou. Je to přání, které mají skoro všichni občané. Věrohodné je stejně jako desítky dalších slibů, proč to tedy nedat na plakáty? Strana mladých a krásných z vás udělá mladé a krásné. Je dost voličů, kteří si to přejí a dají se nachytat. Udělejte si průzkum. Kdo se na takové vějičky nechce nalepit, musí zkoumat, nikoli co strana slibuje, nýbrž jak chce slib splnit. Jaké má návrhy k tomu, aby blahobyt přiletět? Pečených holubů do voličských tlam může slíbit každý víc než ten druhý. Málokdo však říká, kde je ten holubník, odkud ta krása přilétá.

Z pamětí staré igelitky
25.1.2006    Mladá fronta DNES    str. 08    Názory
    KAREL STEIGERWALD        
Politické paměti staré igelitky jsou bohaté. Mohla by vydat stejně zajímavou knihu jako Zeman. Však s ním byla už v Bambergu, vzpomínáte? 
	Ale popořádku. Všimli jsme si jí už dávno, když posloužila dobrodincům Pepovi z Hongkongu, zesnulému Bácsovi a orientálci Singhovi. Byly to nesmělé začátky. Stará igelitka povalila tehdy vládu, ale neusnula na vavřínech. Dnes slouží na nejvyšších místech trvale a nosí sem tam ohromné obnosy. Polkla milion, který dal strýc Grossovi. Rathova pobočnice ji měla na miliony, které lákala za poradu s Rathem. Ministr financí a pokladník ČSSD Svoboda v ní odnesl kus továrny na kočárky. Vloni si v ní chtěl odnést pět v českých, které se válely na stole u lesa, ředitel Paroubkova úřadu. Před časem v ní bylo třicet milionů, které pak přeskočily do krabice pod postel Srby, vražedníka z ministerstva zahraničí. 

Dolary, eura, milióny 

Igelitka je jak Siréna, vábí své politiky, vtiskuje se jim do ruky a sama od sebe se plní penězi, aby své politické přenašeče zahubila. Ale přenašeči jsou šťastni - mít v igelitce dolary, eura, miliony, stovky milionů, někomu je dát, případně si je od někoho vzít, přeposlat je do Afriky šamanům, strčit pod postel, to je rozkoš, za kterou už stojí zemřít. 
	Český politik dávno není služebník lidu či povětrných žen, nýbrž staré igelitky. Jde do parlamentu, jede na ministerstvo, najednou má v ruce tašku, v ní dva miliony, ani neví, kde se vzaly, a také neví, komu je pak dal. Ví jen, že to vše bylo legální. Vždyť šlo jen o takové nějaké milionky, bah. Ale ten pocit ministra-človíčka, poslance-nuzáčka: dva miliony! Sto milionů! Kdy já to naposledy držel v ruce. Včera, vole, když ti kamarádi prodali státní pozemky za babku. 
	Úřad ministra Zgarby dokázal do igelitky nacpat i pozemky za dvě miliardy - to je výkon. Igelitka se kroutí, sténá, ale dvě miliardy v pozemcích pozře. Soudce Berka ji plnil konkurzními podstatami - také zázrak. Ministr Palas do tašky nacpal Setuzu, jednomu advokátovi ji ministryně Součková naplnila deseti miliony. 
	Takový je jen výsek z ohromné kariéry staré igelitky. Zvědavcům připomeneme, že praktikovala i v Restauracích a jídelnách (RaJ). Přenášela rumy ze samoobsluhy do vinárny, maso od řezníka zezadu do grilu, výpalné od pinglů nahoru na ředitelství vyžírkům, odborníkům na víno, výživu a šmelinu. V igelitce se natřásala játra, mžik, byl tam karton tvrdých spart nebo i devizák. Sledujte ten růst od jater nahoru: dnes igelitka pojme miliardové majetky, ani nehekne. Ke spartám by se už nesnížila. Politika se bez ní nedá dělat. Kdysi šlo igelitce o krk - za Bácse padla vláda ODS, igelitčina cesta do Bambergu otřásla sprostým Zemanem, ministra Svobodu zavřeli. Dnes se nechvěje nikdo, nic není riskantní. Zgarba odešel, co popadl, je jeho. Když šla igelitka od strýce ke Grossovi s milionem, neriskovala nic. Gross svůj byt zaplatil správně, řekly orgány. Nevšimly si, že nesprávnými penězi. Předseda vlády říká, že poslat peníze z konta na konto není trestný čin. Myslí tím krausovsko-rigovské africké miliony, které asi spadly z nebe. Kraus: Jsou Riga. Rigo: Jsou Krause. Igelitka se věru nemá čeho bát. Chcete hejbnout s miliony? Někomu je dát, někde si je vzít? Zavolejte igelitce! 
	Chce někdo strčit do igelitky celou tuto politiku, Zgarbou počínaje, Krausem konče? Ale to nejde, igelitka bere jen cennosti. Bezcenné pány, pouhé nosiče igelitek a řečí, by vyplivla jak velryba Jonášovy botky. 

Úplatky a křupani 

Co chce tento hořce nevážný článek říci? Že už jsme na dně - že fantazie pisatelova si horší poměry představit už neumí. Kdo má politické krytí, může skoro cokoliv. Nad evidentními ničemnostmi oslepne i premiér - kdyby poškodily jeho politiku. Že politici tahají podivné miliony v igelitkách, není neobvyklé, to dělají, byť elegantněji než u křupanů, všude na světě. Neobvyklé je, že z toho není řádné, jasné a racionální vyšetřování. Kol staré igelitky se otáčejí jen kocourkovské výmluvy typu nastražil to nepřítel, je to štvavá kampaň. Všichni vědí, co má igelitka v útrobách, ale mlčí. Zlepšit poměry nechce nikdo. Stačí jen krytí z keců a záhadných vět. Však také ano - co kdyby jednou přišla stará igelitka i k vám naditá miliony a řekla: Popones mě, hochu zlatej. Co by asi bylo?

Chcete být vlakem?
25.1.2006    Mladá fronta DNES    str. 08    Názory
    KAREL STEIGERWALD        
Glosy 

Včera se zastavilo poslední pojízdné pendolino. Je to pochopitelné stadium růstu obtíží při vzniku tohoto unikátního výrobku - vlaku. Kdo neví, co je pendolino: pendolino je dlouhá kovová roura, vycpaná nejmodernější technologií na světě, s koly dole, která stojí na kolejích a čeká, co bude. 
Lidem uvnitř je teď zima. V létě by jim bylo horko. Posměváček by se posmíval. My, kteří víme, že nic tak unikátního a ojedinělého, jako je pendolino, neexistuje, se nesmějeme. Dát to všechno, ty dráty, kohouty, táhla, šroubky, knoflíky a lampičky dohromady, to není jen tak. To se České dráhy zapotí, než půjde pendolino do šrotu. Možná je pendolino v pořádku, je to normální obyčejný evropský vlak, všude jezdí, jen u nás ne. Kdo u nás pobyl chvíli na trati, ve vlaku, na nádraží, pendolinu se nediví. Kdo by u ČD chtěl být vlakem? Já ne.

Nevěřte nikomu, chytili už i Šišu
24.1.2006    Mladá fronta DNES    str. 06    Názory
    KAREL STEIGERWALD        
Šiša je sekční šéf Národního bezpečnostního úřadu. Podle policie bral úplatky. Jako by jezuita přespával v pekle u satanů. Nic není vážnějšího pro ducha státu než špatný Národní bezpečnostní úřad. Může však být, že Národní bezpečnostní úřad je nejen nevážný, nýbrž také podezřelý. Kolik takových Šišů má? Jakou cenu mají jeho prověrky? Jak si stojí naše bezpečnost? Veřejnost se málo zajímá o patrně nejhnusnější skandál soudce Berky. 
Kdo rád fantazíruje o spojování státu, zločinu, soudů a policie, má v Berkově případu reálný příklad. Organizovaný zločin srostlý s vysokými státními, soudními a policejními úředníky uvedl v chod dovedný stroj na peníze: celé to spojenectví posílalo do konkurzu podniky, které předtím nechávalo účetně zkrachovat, aby se jich lacino zmocnilo. Ropné aféry, které žily z daňových sazeb nafty a topného oleje, což je týž výrobek, jsou proti tomu nic. V ropných aférách kradli a podváděli občané stát, v Berkově aféře stát spolupracoval se zločinci a stal se spolupachatelem. Přijde vás zavřít či potrestat stát a vy nevíte: je to stát, nebo zločinci? Jsou to státní zločinci. Větší útok na stát si neumím představit. A uprostřed té party sekční bezpečnostní úředník - sám lovec nebezpečných lidí. 
	Píšeme často o slabém výkonu policie, o diletantské policejní generalitě, o nefunkčním, rozloženém ministerstvu vnitra, a zejména o tom, že tento malátný stav státní správa neřeší - nemá koncepce, jak z toho ven. Šiša je toho dortu rozinkou. Statistiky kriminality ukazují, že stav je víceméně setrvalý: něco trochu nahoru, něco poleví, ale je to pořád stejná řeka zločinu a ospalé policie, pořád stejný pocit nebezpečí pro občany, pořád úřední laxnost v drobné kriminalitě, pořád pocit, že policie o drobné kriminální svízele nejeví zájem a ty velké neumí (nebo nechce) pružně rozplétat - zato při jejich laickém rozplétání vyzařuje slaboduchost a bedlivě sleduje mínění politických pánů. 
	Aféra Šiša by měla Národní bezpečnostní úřad povalit. Ale nepovalí. Jako obvykle vyslechneme mumlání a šum. Vše zůstane při starém. Vítězí vzrušující úřední heslo: Lidi kradou, my taky. 

***

Aféra Šiša by měla NBÚ povalit. Ale nepovalí. Vše zůstane při starém. Vítězí vzrušující úřední heslo: Lidi kradou, my taky. 

Foto popis| Foto popis|

Sanují, kontaminují
21.1.2006    Mladá fronta DNES    str. 07    Názory
    KAREL STEIGERWALD        
Glosa 

Úřad vlády zaslal tisku toto avízo: „Předseda vlády zahájí provoz dekontaminace ekologických zátěží. Při slavnostním otevření přednese premiér krátký projev a poté si prohlédne provoz.“ Je to nesmírně uklidňující zpráva. Jen není jasné, zda se krátký projev bude týkat dekontaminace ekologických zátěží, nebo jiné chemické problematiky. Bylo by lepší, kdyby se týkal dekontaminace, premiér k tomu má jistě mnoho co povědět, škoda to neříci. Takové zprávy chodí skoro každý den. Premiér už toho zahájil ohromné množství ve všech oborech lidské činnosti. Všude měl krátký projev, přestřihl pásku a prohlédl si provoz, stařenky, pole, kyselinu solnou, děti, řeku, hráz - jak kde. Je to nesmírně pracovitý a pohyblivý premiér. Jeho zahajovačská aktivita se děje na celém území státu. Člověk by řekl - byrokrat, sedí v kanceláři, nezná život. Omyl, život zná, kancelář nikoliv. Někdy se do ní nedostane celé týdny. Cestuje, zahajuje, přestřihuje. Není sám. 24. ledna se hejtman Bendl zúčastní téže akce s názvem „prezentace sanační technologie staré ekologické zátěže“. Jeden má kontaminaci, druhý sanaci. Je o nás dobře postaráno.

Sedm piv od ČSSD bytovou krizi neřeší
20.1.2006    Mladá fronta DNES    str. 06    Názory
    KAREL STEIGERWALD        
Vláda půjčí mladým výhodně 150 tisíc na opravu bytu. Tato radostná zpráva z normalizace ale neznamená, stejně jako tehdy, že vláda někomu pomohla. 
	Pomohla jen sobě. Jde do volebního boje s pověstí dobrodince. 
Mládí je hodnota a vláda mládí ctí. Ale je to pravda? 
	Vládní půjčkou ušetří obdarovaní majitelé bytů a domů 141 korun měsíčně na úrocích z desetileté hypotéky. 
Je to asi sedm piv - kdo si je za měsíc odepře, bude mít stejnou úsporu. 
Z tohoto hlediska je celá akce s vládní půjčkou spíš humbuk než pomoc. Její smysl se dá vyjádřit jedinou větou: teď ti dáme do ruky 150 tisíc, v květnu jsou volby. Ono se ti to propojí, hlupáčku. 
	Sociální to není: půjčku dostanou majitelé bytů a domů. Ti už bydlí a ani nejsou úplně chudí, sto čtyřicet korun měsíčně je nemusí zajímat - drobek sedmi piv ani nepoznají. Skutečně potřební - statisíce mladých lidí, mladých rodin, kteří nemají žádnou šanci dostat se k jakémukoliv bytu, žijí léta v provizoriu, u rodičů, všelijak. Je to největší sociální téma posledních šedesáti let: v zemi, kde politici pořád vykřikují, že na byt má každý právo, že byt nesmí být předmětem obchodu, protože bydlení není zboží, nýbrž právo - tak v této zemi (kde je dokonce bytů dost) jsou byty předražené a pro většinu zejména chudších občanů nedostupné, zatímco pro čert ví jak vybrané občany jsou naopak tak laciné, že jich mohou pro strýčka příhodu držet několik. 
Existuje černý trh s byty, s cenami černého trhu, s úplatky, s obcházením zákonů, až po to morbidní přihlašovaní vnuček k babičkám, kde ti andílci s kukadly čekají, až babičky umřou, aby převzali byt. 
	Téma člověk a byt je téma velkých tragédií, strádání a krkolomných podvodů - a stále trvá kvůli podvodným populistům typu Křeček. Žádných sto čtyřicet korun ke zlepšení nepřispěje. Občané normální evropské země si byt najmou podle své kapsy a tam, kde potřebují. Klidně jej opustí, když se chtějí stěhovat. 
Vnučky trapně k babičkám nepřipisují. Tyto přirozené poměry u nás nejsou ani na obzoru. 
	Škoda, že sociální strana ČSSD se tomuto tématu vážně nevěnuje. Bytová nouze v ČR pro ni není palčivý problém k řešení, nýbrž volební vějička, v níž, paradoxně, přeje víc bohatším než chudým. 

***

Téma člověk a byt je téma velkých tragédií, strádání a krkolomných podvodů - a stále trvá, kvůli podvodným populistům typu Křeček 

Foto popis| Foto popis|

Etické kodexy - bláboly pro prostomyslné
18.1.2006    Mladá fronta DNES    str. 06    Názory
    KAREL STEIGERWALD        
Groteskní koincidence: ve stejné době, kdy vedení ČSSD stojí neochvějně za Krausem, schvaluje také etický kodex poslance ČSSD. V kodexu se to hemží výkřiky „důstojnost, veřejný zájem, otevřenost, svědomitost, odpovědnost“. Celý kodex vypadá jako jakýsi slib pionýra. Jinde se tolik vznešených, nabubřelých a bezobsažných frází nenajde. 
	Ačkoliv Krausova aféra neobstojí před jedinou položkou kodexu ČSSD, tvůrci kodexu na Krausovi nic nečestného nevidí. Obě události, vyvřelina mravnosti a stranický boj o podezřelého Krause, se sešly v jediném víkendu, jako by sám osud chtěl ukázat nesmyslnost kodexů a obyčejnou realistickou, praktickou prohnanost partajních činitelů, kteří samozřejmě Krausovy činy neměří kodexem. To je jen sbírka citátů pro slabomyslné důvěřivce. 
	Krause měří stranickým zájmem: co už prasklo, co ještě praskne, co poškodí stranu, co se ututlá a jak z toho strana nejlépe vyleze. Kdy Krause držet, kdy naopak rychle vyhodit. K takovým stranickým kalkulům nikdo kodex andělských slibů nepotřebuje a používat nikdy nebude. Přesto politici kodexy milují. Věří asi tomu, že autor lépe napsaného kodexu bude u lidu víc oblíben. Vycházejí asi z víry, že politikovo slovo hozené na papír se samo převtěluje v boží skutek. Chtěl bych u toho být zlatou muškou, když Paroubek říká na grémiu: Napsali jste to pěkně, chlapi, o té důstojnosti a otevřenosti, ale teď k věci. Poradíme se, jak zakroutit krkem těm parchantům, co hanobí bratra soudruha Krause. To je etický kodex v praxi. Vražte kodex před Krause, ať na jeho hanbu není tolik vidět. Ústřední smysl etického kodexu: mlžit, šířit plíseň zbytečných slov, rozvěšovat slovní clony nad ničemy - lépe pak vypadají, ti ochránci mravů. 
	Nejlepší etický kodex je svobodný tisk a pružně fungující orgány činné v trestním řízení. Co je slušné a neslušné, ví každý, na to žádný kodex nepotřebuje. A kdo je neslušný, na kodexy kašle. Viz ta obhajoba Krause.

Havel radí
18.1.2006    Mladá fronta DNES    str. 07    Názory
    KAREL STEIGERWALD        
Glosa 

Václav Havel nám dal opět lekci: Krausův případ svědčí o nízké úrovni politické kultury. Havel soudí, že jde o jeden ze skandálů, které na sebe vytahují politické strany. Je zneklidněn politickou kulturou v zemi. Není jasné, co přesně tím myslí. Krausův případ „nevytáhla politická strana“, jak tvrdí, nýbrž MF DNES. Myslí Havel, že o tom noviny neměly psát? Měly, aby se nesnížila politická kultura v zemi, Krausův případ tutlat? 
	Říká Havel, že média se takovými případy, které o politické kultuře opravdu nesvědčí, nemají zabývat? I k aféře Grossově měl Havel laxní vztah - vyjadřoval se spíše chápavě v tom smyslu, že byt jsme si všichni nějak opatřovali. Znamená to, že Gross neměl abdikovat? A že k nízké politické kultuře nepřispěli Gross s Krausem, nýbrž média, která o nich psala? 
	Znamená Havlova poznámka, „strany to na sebe vytahují“, že za Krausovy činy je odpovědný Topolánek? Že je udělal a „vytáhl?“ Skutečnost je jednodušší: Havel není nezávislé moudro, jak by chtěl. Chrání své oblíbence a ježí se na nepřítele. Tento cit se jako obvykle faktů netýká.

Vládne snad ODS?
17.1.2006    Mladá fronta DNES    str. 06    Názory
    KAREL STEIGERWALD        
ČSSD jde do voleb jako opoziční strana 

Kdo se zajímá jen o své vlastní nemoci, musí mít pocit - podle Rathových šrapnelů - že zdravotnictví v této zemi asi vede opoziční ODS. Rathovy granáty jsou cíleny proti ní, ačkoliv jeho vláda řídí zdravotnictví už osmý rok, a je proto odpovědná za všechno, co se ve zdravotnictví stalo i nestalo. Krom jediného: že lékaři kvalitu zdravotní péče bez ohledu na poměry zvyšují. Stejné je to se zdravotní pojišťovnou - kdo ji kontroluje, kdo má za ni odpovědnost? Parlamentní většina. 
	Je to podivná politika, ale mazaná. Vše, co vláda zdravotnictví dnes vytýká, má přece padat na její hlavu - měla osm let a šest ministrů na nápravu. Chová se ústy Ratha mistrně - laikmá jakýsi pocit, že za vše špatné ve zdravotnictví může ODS. Asi i za to, že ČSSD za osm let nepřipravila žádnou koncepci reformy zdravotnictví krom Rathovy, který ji ve formě kanonády nabídl za pár týdnů. 
	ČSSD má do voleb velkou nabídku vylepšení, výhod a dávek. Její záměry se týkají celého spektra lidské činnosti - pro každého dárek. Laik, který se o stát zajímá, jen když mu šlape na nohu, se diví: proč to všechno, nebo alespoň něco z toho, nezavedla za těch osm let, co vládne? Proč ji ten pokrok napadl až před volbami? 
	Kdo si najde podobné sliby v minulém volebním programu ČSSD, diví se také: slibovali podobně, ale nesplnili! Mají dobré vysvětlení: může za to Topolánek. Špidla říkal, zdroje jsou, pak řekl Jahn, že nejsou, a dnes říká Paroubek zas: zdroje jsou. ČSSD vede masivní ofenzivní politiku opoziční strany proti tomu, kdo a jak tu vládl dosud, čili proti sobě. 
	A má úspěch. ODS se brání, jako by skutečně vládla ona. Podle síly Paroubkova útoku se zdá, že předešlé vládnutí ČSSD před volbami ODS asi neobhájí. Kdo v tom vidí bláznovskou logiku, může si vzpomenout na zakladatele Unie svobody Rumla. Ten dnes říká: US? Ti to dopracovali. Ale byl to on, to US.

Informace a obvinění
16.1.2006    Mladá fronta DNES    str. 07    Názory
    Karel Steigerwald, ZDENĚK KOŘISTKA        
Polemika 

Článek Karla Steigerwalda Imunitní výbor proti policii (MFD 21. 12.), který se sice zabýval vydáním či nevydáním poslance Doležala, ale výrazný prostor zabrala opět kauza Dalíka s Večerkem, byl neskutečně neférový. Takový článek, který notabene vyšel v novinách, jež tuto kauzu rozpoutaly svým neetickým jednáním vůči mé osobě, může napsat jen zaslepený a neobjektivně uvažující člověk. 
	Prý jsem něco tvrdil, přitom žádný důkaz ani indicie. To už je opravdu na pováženou. Cožpak si autor nevzpomíná na to, že kauza nevznikla mým sdělením - já jsem nepořádal žádnou tiskovku ani jsem nic nerozesílal - nýbrž chováním vedení redakce, které opakovaně dalo slovo, že nezveřejní zdroj ani nic jiného, co by mě poškodilo. Neboť od samého počátku ode mě věděli, že nemám v ruce důkaz, a že tudíž to neomylně skončí konstatováním, že se jedná o tvrzení proti tvrzení. Upozornil jsem redakci MF DNES, že v případě zveřejnění mého jména případ nakonec vyústí pouze a jen žalobou proti mé osobě. Moje tehdejší slova se beze zbytku naplnila a dnes čelím třem žalobám. A místo toho, abych na stránkách MF DNES četl spíše slova omluvy za způsobené potíže, prostor dostane pan Steigerwald se svými nesmysly. 
Ano, souhlasím s autorem, že řešení případu se táhne neúměrně dlouho. Ale koho to nejvíce poškozuje, pane Steigerwalde, nad tím byste se měl aspoň krátce zamyslet. V médiích jsem vláčen já, nikoliv pánové Dalík, Večerek nebo Topolánek. Já se v těchto dnech musím obhajovat před soudem, o kauze se neustále hovoří jako o „kauze Kořistka“, moje rodina je pod soustavným tlakem. 
	Prý se mé obvinění probírá vehementně, zatímco ostatní spíše vlažně. Akýmpak, prosím vás, pane Steigerwalde? Není to náhodou tak trochu obráceně?! Docházelo k únikům informací ze spisu, ale pouze u těch věcí, které se týkaly mé osoby. Na stránkách MF DNES byl dokonce zveřejněn celý text mého výslechu na detektoru lži s neobjektivními komentáři. Podle zákona je jasně určeno, kdo má přístup do trestního spisu, a MF DNES tam nefiguruje. Docházelo k zasahování některých ostravských soudců směrem ke státnímu zastupitelství, byli jsme svědky doslova války mezi státními zástupci, nestandardních tiskovek paní Andělové, která, jak jinak, vynášela soudy pouze o mé osobě, ale přitom si neposlechla odposlechy! Jak to, že se nikdo nepozastavil nad protichůdnými výroky pánů Dalíka, Večerka a Topolánka na začátku kauzy? Proč panu Steigerwaldovi nevadí výroky předsedy ODS o nezákonném odposlouchávání, když i parlamentní komise konstatovala, že vše bylo v souladu se zákonem? Proč ho nevzrušuje Topolánkův výrok (z Reflexu) o tom, že si příslušné policisty po volbách najde? 
	Poslanecká sněmovna vydala poslance Doležala. Udělala tak správně, proč by si parlament měl hrát na soud. Kdyby se totéž stalo poslanci Unie svobody - nejprve by přislíbil, že sám požádá o vydání, a posléze bude silně bojovat proti svému vydání - pan Steigerwald by na něm nenechal nit suchou. Jeho článek je natolik tendenční, až se jeden diví. 

Autor je poslancem US-DEU 

Pan poslanec Kořistka se mýlí. Články, které jsem psal o tzv. Kořistkově aféře, nebyly o něm, nýbrž o orgánech činných v trestním řízení. Za ty pan Kořistka odpovědný není a jeho jsem také nekritizoval. On má či měl své tvrzení, proč by ho neměl, to je jeho věc. Mě pálilo, jak ostudně neprofesionálně a účelově s tím tvrzením nakládala policie a státní zástupci. Jestli je pan poslanec k nesmyslné aktivitě pobízel či nepobízel, jsem nezkoumal. Orgány mají mít bez ohledu na tvrzení pana poslance svůj vlastní rozum a postupovat vždy korektně, věrohodně a racionálně, což se v tomto případě bohužel nestalo.

ČT v zatepleném kurníku
14.1.2006    Mladá fronta DNES    str. 06    Názory
    KAREL STEIGERWALD        
Pět let od televizní vzpoury, krize, či bitvy za svobodu, jak chcete, uběhlo bez zájmu veřejnosti i tehdejších hrdinů. V paměti uvízl vlastně jen jeden fakt: že ČT nechce vysílat dokument Radima Špačka o tehdejších událostech s vysvětlením, že se k tomu nechce už vracet a že je dnes „jiná“. 
	Příhoda z druhého konce této hole: vedení ČT nabídne roli v chystané inscenaci velmi kvalitní herečce s velkou uměleckou kariérou (má za sebou i desítky filmů), nabídku později vezme zpět s argumentem, že umělkyně „není mediálně známá“. 
	Nejde o smysl televizní vzpoury ani o to, která herečka má hrát kterou roli. Jde o argumentaci ČT. Ta se nechce vracet ke krizi z roku 2000, svému nejvýznamnějšímu dílu, chce obsazovat mediálně známé herečky. Má však přes čtyři miliardy finančního příspěvku za to, že bude televizí veřejné služby, či jak ten hybrid nazvat. Tolik peněz dostává proto, aby sledovala umělecká kritéria v umělecké tvorbě, aby do hloubi a vyváženě studovala výrazné jevy společenského i politického života, prostě aby nabízela programy a pořady, které soukromé televizní společnosti nenabízejí. A aby k tomu dávala inteligentní a kultivované argumenty. 
	Toto vše dělá ČT málo, či spíše vůbec, v různých zapomenutých hodinách na druhém kanále. Kdyby se odpárala loga na obrazovce, divák by měl potíže rozpoznat, která z televizních stanic je vlastně ta dotovaná, ta s ambicí na kvalitnější produkci a hlubší pohledy, což je povinnost, kterou televizi zákon ukládá a koncesionářské poplatky kompenzují. 
	Televizní krize byl jev významný politicky, občansky i kulturně. Kdo jiný se k němu má vracet než tehdejší pachatel? Kdo jiný to má analyzovat s odstupem, dívat se dovnitř událostí, zkoumat je, než veřejnoprávní televize? Kdo jiný má vysílat a vytvářet umělecká díla hlubší či náročnější? Špačkův dokument nemá ČT odmítat, nýbrž vítat. Jaké jiné argumenty chce mít ČT při obhajování svého postavení a svých zákonem zaručených příjmů? Že se na ni dívá hodně diváků? To je argument proti ní. Kdo má hodně diváků, může žít z reklamy, poplatky nepotřebuje. Potřebuje mediální hvězdy, lidové programy, přímé přenosy z polykání lidí zaživa a podobné formáty. 
	Představit si televizi veřejné služby vytvořenou kultivací druhého programu (bez ČT1) je méně obtížné než uvěřit, že dnešní programový profil a duchovní obsah ČT se od soukromých stanic tolik liší, že je existence stále zvyšovaných poplatků nutná. 
	Ano, ČT je jiná než před pěti lety. Je stále blíž soukromým stanicím. Kulturní hulvátství skryté za „mediální známost“, kterého se ČT dopouští bez ostychu, je s celkovou programovou inteligencí v souladu. Křiklounům ze starších dob připomínám, že tento článek nechce ČT zrušit, naopak: varuje před tím, že se ČT tak přibližuje komerčním stanicím, že sama brzy vyvolá otázku: proč tu za veřejné peníze vůbec je? Nemohla by být za peníze soukromé? 
	Se čtyřmiliardovou dotací vstupuje ČT do konkurence se soukromými stanicemi. K tomu dotace určeny nebyly. Až se někdo pokusí tento zateplený kurník zimujících ptáků privatizovat, bude mít argumenty přímo z ČT. 

Kdyby se odpárala loga na obrazovce, divák by měl potíže rozpoznat, která z televizních stanic je vlastně ta dotovaná, ta s ambicí na kvalitnější produkci a na hlubší pohledy 

Foto popis| Foto popis|

Zlý paragraf: Paroubek je na tom hůř než Penc
13.1.2006    Mladá fronta DNES    str. 07    Názory
    KAREL STEIGERWALD        
Běžel řadu dní podivný případ: policie stíhala pana Pence, (kterého premiér nesnáší), protože se zeptal na tiskové konferenci, zda byl, či nebyl policejní důstojník Pachl pracovníkem StB. 
	Naprostý nesmysl - trestný čin pomluvy spáchaný dotazem - policie brala vážně, jako by byla bez mozku. To je velmi špatná informace o policii. Státní žalobkyně tento týden obvinění zrušila. To je informace velmi dobrá. Bláznivost má své meze a celkově se země drží v normálu. 
	Za vším je podivný paragraf trestního zákona. Pomluva - trestný čin. Premiér případ komentoval postaru v tom duchu, že záleží na tom, jaký měl tazatel úmysl. Zda chtěl dotazem policistu pomluvit a tak podobně. Komunisti byli důslední až do konce: pomlouvat se dalo nejen lží, ale i pravdou, když byl úmysl. (Jsou rozsudky, v kterých to je napsáno.) Paragraf o pomluvě jako trestném činu komunisti milovali, protože jej mohli přišít komukoliv, komu potřebovali něco přišít. Když se narafičí úmysl, je pomluva cokoliv. 
	Dosti nebezpečně se ten paragraf blíží i k premiérovi. Je na tom o něco hůř než obviněný Penc, víc na něj paragraf sedí. Premiér veřejně řekl, že jsem bolševik a psychotik. Být psychotik je vážná duševní porucha, být bolševik je porucha ještě vážnější. Ani jedno jsem nikdy nebyl. Mám podezření, že premiér spáchal úmyslně trestný čin pomluvy. Ale podezření policie nevyšetřuje, ačkoliv jsme si před policií všichni rovni, já, premiér i dočasně stíhaný Penc. 

Stíhání pro pomluvu 

Když je policie ochotna stíhat člověka za dotaz, může snad jiného stíhat i za lež a pomluvu. Označit nevinného člověka za bolševika a psychotika je kruté. Z takového obvinění se člověk může psychotikem nebo bolševikem snadno ze zoufalství i stát. Nechápu, proč státní zastupitelství proti Paroubkovi nekoná. Kdybych já řekl, že Paroubek je psychotik a bolševik, konalo by se hned, a jak! Jenže já bych to nikdy neřekl, však nejsem huncút. 
	Premiér mě nepomluvil dotazem, nýbrž lží, což by bezpochyby měl být vyšší stupeň pomluvy než prostý dotaz. Úmysl vidím také, nemá mě rád, málo ho chválím. Rovnost před zákonem u nás není velká. Muže, který se ptal, stíhali, Paroubka, který přímo lhal, nestíhají. Toto zjištění by měl premiér zahrnout do své chystané masivní kampaně za zlepšování právních poměrů ve státě. Mohl by tomu říkat akce „Paroubek nebo Penc, padni komu padni“. Průzkumy by mu ukázaly, že takovou přísnost na sebe samého voliči obdivují. 
	Rovnost občanů před zákonem je u nás nejen malá, ale také mírně běloruská. Ironicky narážím na premiérův článek, v kterém si stěžuje, že novináři píší o něm a ČSSD špatně, a rozhněvaně říká, že to by nebylo možné ani v Bělorusku. Bezděky má pravdu - v Bělorusku by to možné opravdu nebylo. Takový záporný novinář by brzy zmizel nejen z novin, ale i ze světa. 

Gumové pojmy 

Trestní paragrafy o pomluvách, lžích, pravdě a podobně gumových pojmech jsou ošemetné. Nechci proto, aby Paroubka stíhali, že o mně šíří lži. Ať si lže, když chce. Mně je to jedno. K soudu takové spory nepatří. Ať je ocení veřejnost. Kdyby se o stíhání Paroubka policie pokusila, měl by to státní zástupce včas zarazit. Po tom, co jsme s trestným činem pomluvy zažili, je každé další rozpatlávání toho paragrafu trapné. K ničemu jinému se nehodí než k tomu, aby někdo zkusil zapráskat trestním bičem. 
	Když se lidé pomlouvají a lžou, není to pěkná věc. Zažívá to i Paroubek, ačkoliv to sám dělá. Jsou to však vždy spory mezi lidmi - ať se navzájem občanskoprávně žalují, když myslí. Státu a jeho policii do těch sporů nic nemá být. Pokud však nejsme, jak připomíná premiér, v Bělorusku. Tam se pomluv ani kritiky předáci nedočkají. Mírný běloruský nádech už máme: na Pence si policie vyšlápla, na premiéra ne. Paragraf o pomluvách by měl být zrušen - už v zájmu Paroubka, který po Zemanově vzoru rád fantazíruje a nadává lidem. 

Foto popis| Foto popis|

Poslední krok Ing. Krause: odejít
11.1.2006    Mladá fronta DNES    str. 06    Názory
    KAREL STEIGERWALD        
Vdosud 

známé rovině je Krausův případ jednoduchý: zapletl se do velkého mezinárodního obchodu s velkým podvodníkem vší vahou svého poslaneckého mandátu. 
	Podepisoval se v Africe jako direktor, prý jen tak z rozrušení, když sjednával obchod za půl miliardy korun. Obchodníkovi Rigovi uvěřil, že má omylem zablokované konto, a prohnal jeho padesát tisíc dolarů v hotovosti kontem své matky. 
Udělal jedinou chybu: nepoznal prý, že Rigo je podvodník. 
Jediná chyba? 
I tak je dostatečná, aby z ní politik Kraus vyvodil jasný závěr. 
	Rigo prý je další z řady, kdo chce diskreditovat ČSSD. Rigo však nechtěl ČSSD diskreditovat, nýbrž využít. Což se mu zčásti zdařilo. Kraus jej však k diskreditaci nepotřeboval, diskreditoval se sám. Na Rigovi mu nebylo nic nápadné - zaplétá se do obchodu za půl miliardy a neví, kdo je pan Rigo? V dobách spálených zemí a tunelářství a praní špatných peněz nese do banky v igelitce padesát tisíc dolarů jen proto, aby je protáhl kontem ve prospěch člověka, který má své vlastní konto úředně zablokované? Jen tyto dvě slepoty by měly stačit, aby si Kraus řekl: já už nechci být politikem. 
	Případ může mít také rovinu dosud neznámou. Kdo je trošku soudný, cítí ji. Poslanec v půlmiliardovém obchodu s třicetiletým člověkem ze sebe hlupáčka jen dělá. Každý v takovém obchodě dobře ví, s kým a proč se zaplétá. Ne-li, jak může být politikem? 
Vždyť politik si musí dávat pětinásobný pozor, s kým, kdy a proč co koná. 
Poučit se Kraus může z čerstvé abdikace politika ODS Doležala. Je obviněn, zapletl se v případě méně efektním, než je ten Krausův, a včera se vzdal poslaneckého mandátu. Odsoudí jej, nebo očistí a on se vrátí. I Doležal si, stejně jako Kraus, myslí, že jeho obvinění je motivováno politickými nepřáteli. Ale odstoupil a bude se obhajovat. 
	Kraus naopak bude v nejbližší době konzultovat s advokáty kroky proti Rigovi a proti našemu listu. Je úkolem policie a soudů zjistit, kolik vrstev Krausova aféra má. Před Krausem stojí krok jediný: odejít z politiky. Nebo se v ní po Grossově vzoru třepat a třepat do úplné trapnosti. 

***

V půlmiliardovém obchodu s mladým podvodníkem přece každý dobře ví, s kým a proč se zaplétá. Ne-li, jak může být politikem? 

Foto popis| Foto popis|

Mladý a starý život
10.1.2006    Mladá fronta DNES    str. 06    Názory
    KAREL STEIGERWALD        
Glosy 

	Rath odvolal profesora Černého, ředitele Centra kardiovaskulární a transplantační chirurgie, světově známého odborníka. Důvodem je vyšší věk, kritické články profesora a jakési pro nás laiky nepřehledné organizační přeskupování lékařských institucí. Ministr se také obával odchodu odborníků z instituce a skepse, kterou by mohl profesor šířit. Nešlo prý o odvolání, nýbrž o vypsání výběrového řízení a o standardní postup v případě starých profesorů (65). To jsou všechno velmi vážné záležitosti. Skepse, úprk odborníků, stáří - to ministr spojuje v logický celek, který považuje za argument. Může to být také jen neomalenost, za níž asi, kdo to má rozmotávat, je nějaká ministrova „politika“. Hlavní potíž je ale „lidská“. Na jedné straně mladý drzý muž s jediným krytím: momentální politická situace. Až ta se změní, bude mladý muž zase nic. Na druhé straně starý profesor s krytím, které se už nikdy nezmění.

Ghanské potíže poslance Krause
9.1.2006    Mladá fronta DNES    str. 06    Názory
    KAREL STEIGERWALD        
Poslanec 

Kraus má co vysvětlovat. 
Případ, který se kolem něj vynořuje, je značně obludný. Dostal v roce 2001 možnost pohovořit o hospodářských stycích s novou ghanskou vládou. O hospodářských stycích s vládami hovoří ve všech zemích světa kdekdo. Krausova potíž je, že jej na tak důležité (soukromé, či parlamentní?) cestě i rozhovoru provázel muž, který byl později odsouzen na deset let za bankovní podvody. Další potíž je, že nešlo jen o rozhovor, nýbrž o plánování investice do ghanského kakaa – patnáct milionů dolarů. 
Ty měl dodat poslanec Kraus. 
Kde je měl vzít – v zemi, kde premiér nemá ani na byt? 
	Kolega Paroubek je premiér, který se do novin písemně ozývá ke každé lapálii. V jednom článku také slíbil ostrý postup proti korupci, mafii, zločinům a ostatnímu svinstvu. V kauzách odsouzeného Pitra si ostře dupl – ukažte mi spisy, jestli se tam nešvindluje! Krausova aféra mu dává novou příležitost. Jednak k ostrému článku, jak nutno je rychle objasnit Krausův případ, jednak k novému dupnutí: jede ta Krausova milionová věc jako po másle, nebo ji kdosi brzdí? 
	To bychom také rádi věděli – to máme s premiérem společné. Poslanec jeho vládní strany se projíždí po Africe se zločincem a Rakušanem. Zločinec prý mezitím odral i Rakušana o devadesát tisíc dolarů a doma mu dali deset let za stamilionové podvody v jiné věci. Taková společnost je pro poslance nelichotivá. Nelichotivé je celé ghanské jednání – i kdyby Kraus nesliboval 15 milionů dolarů, jak podle tvrzení společníka sliboval, byl by i jako ctihodný poslanec v podivné roli podivného společníka, který pro soukromníky z Čech uzavírá v Africe jakési kakaové obchody s neznámými penězi, při nichž je jako vedlejší produkt okraden rakouský spoluobchodník. Kraus není žádný naivní poslanecký hejhula, sedí ve Sněmovně už od dob komunistické vlády, kdy byl poslancem za KSČ. O tom, jak opatrný musí každý poslanec být, měl by vědět už všechno. Tvrdit, že jej kamsi ouskokem vlákali, stěží může. 
	Já a Paroubek máme společný sen. Rychle, jasně, energicky a přesvědčivě: jak to s Krausem bylo? Oběma se nám hnusí nekonečné rozvleklé vyšetřování s odklady, okolky a hloupým mlžením. Oba chceme věřit spravedlnosti v této zemi. 

***

S Paroubkem máme společný sen. Rychle, jasně, energicky a přesvědčivě zjistit, jak to s Krausem a jeho ghanskými obchody bylo. 

Foto popis| Foto popis|

Hejtman a mimina
5.1.2006    Mladá fronta DNES    str. 06    Názory
    KAREL STEIGERWALD        
Je zas taková zpráva: Hejtman Kosatík navštíví první letos narozené dítě v Olomouci. 
	Takových zpráv chodí dost. Navštěvují, líbají, zvedají, hladí. Nejde o pedofily, nýbrž o politiky. Nebýt mrňat, politika by se snad vůbec nedala dělat. Vezete ho k otevření nové přehrady, ptá se: Budou recitovat děti? Jede na pohřeb hrdiny, má starosti: Co holčička s květinami? Důležité je, kde se ty mávací, zvedací, líbací a recitující děti berou. Jsou to děcka místních potentátů, nebo se něčím k té cti vyšvihla? 
	Kosatíkův kojenec se narodil první. To je velká zásluha. Ale politik má podobně jako Kristus podporovat ne ty první, nýbrž ty poslední. Má navštívit nešťastníka, na kterého každý kašle, protože se narodil jako poslední v roce 2005. Neboť těch maličkých, posledních, ubohých je království nebeské. Ne těch nejlepších machrů, kdo se narodili jako první.

Tajné záznamy
4.1.2006    Mladá fronta DNES    str. 06    Názory
    KAREL STEIGERWALD        
Kdo s kým a proč manipuluje? 

Od časů Zemanových kufříků jsme pokročili. Zeman disponoval bezvýznamnými kancelářskými papíry, na nichž bylo zajímavé jen to, že je ukradli v BIS. 
	Dnes máme k dispozici sled moderních materiálů: tajné audio a videonahrávky. Poslední jsme viděli v pondělí večer v TV. 
Agent BIS debatoval s Krejčířem o tom, že mu pomůže z vězení. 
Nedávno lákala před tajnou kamerou lékařská madam z inzerenta úplatky za styk s Rathem. V létě létaly miliony u lesa v českých. 
	Tyto třaskavé materiály mají jedno společné: jsou ne zcela zřetelné a málo se v nich orientujeme. Vždy však smrdí ničemnostmi, to je nepochybné. Pochybné je, o jaké ničemnosti jde. Na rozdíl od Zemanovy bezcenné makulatury, kterou nás strašíval, jde o materiály vážné a nepochybně pravé. Kdo je pořídil, je divné. 
Před lety lékařská madam nabízí úplatky, dnes se vynoří nahrávka? Kde čekala ta léta? Kdo a proč ji pořídil? Kdo přistrčil nos TV Nova k pěti v českých? Co znamená nahrávka agenta BIS s Krejčířem? Kdo ji tehdy nahrál a dnes vystrčil do ČT? 
	Kdo s kým a proč manipuluje? Nebo je v této zemi nahráno všechno - aby to jednou vyplulo? Padne zítra vedení BIS - za toho agenta? Nebo o nic nešlo? A když o nic nešlo, proč jsou tu ty hrozivé nahrávky? Pokud říkají skutečně to, co říkají, je v naší zemi obrovité podsvětní spojení zločinců, činitelů a nahrávačů? 
To je otázka, která si už sama zasluhuje vlastní nahrávku. Je někdo podsvětí na stopě? Nebo to samo nahrává? Zeman se svými kufříky si vysloužil jen posměch - však šlo také jen o nicotné vychloubání. Jedno prvenství má: tuto skříňku otevřel. 
	Dnes z ní vyletuje v obludném sledu - čert ví co. V honu za zločinem je nutno tajemství nahrávek co nejdříve rozmotat. I autor tohoto textu by se nerad dočkal, že i na něj za to udělají nahrávku.

Premiér proti korupci a zločinu
3.1.2006    Mladá fronta DNES    str. 06    Názory
    KAREL STEIGERWALD        
Premiér v novoročním projevu slíbil vymýcení jedovatého býlí korupce. 
Opatřeními v soudnictví, legislativě i v policii připraví razantní výpad do řad korupčníků a organizovaných zločinců. 
	Z takového slibu je třeba mít radost. Stav spravedlnosti, pověst policie, schopnost a výkon soudů i státních zástupců - to vše je už delší dobu na povážlivé, stále se zhoršující úrovni. 
Hlavním problémem celé této, pro chod státu rozhodující oblasti je častá nečinnost orgánů, zdlouhavé a nepřesvědčivé vyšetřování, byrokratické okolky soudů a ve finále vrchol všeho: častá nevymahatelnost rozsudků, případně snadné útěky zločinců. A jedno bolavé téma Paroubek nepřipomněl: časté podezření, že orgány nekonají neutrálně, padni komu padni, nýbrž ve srozumění s podsvětím, ať už politiky či zločinu. 
	Přesto se můžeme těšit, že se mašinerie spravedlnosti rozjede zostra. Malátnost při vyšetřování Krejčířova útěku zmizí. „Pět v českých“, tento ku posměchu orgánů zlidovělý bonmot bude brzy objasněn. Světlo vnesou orgány i do miliardových podvodů v Pozemkovém fondu - včetně role ministra zemědělství. Důvěra v policii bude stoupat. Soudní procesy budou přesvědčivé. Odsouzení pachatelé nebudou odjíždět na lyže do Švýcarska. Atd... 
	Je nutné premiéra pochválit, že tuto nahnilou oblast otevřel. Škoda jen, že sám své dobré úmysly diskvalifikuje. V novoroční televizní hádce předhodil Topolánkovi, že nezametl s těmi, kdo deseti miliony korumpovali Kořistku. 
Jenže Kořistkova aféra by jej měla inspirovat přesně opačně. Je to aféra, která obsahuje skoro vše špatné: neprofesionální práci, porušování zákonů, teatrální zatýkání, politickou nekorektnost, nesmyslné zákroky, které vyšetřování zesměšňovaly, včetně pochybení ministra vnitra. Na Kořistkově aféře lze názorně ukázat, proč to vše u nás tak špatně funguje. 
	Pokud to premiér nevidí a ještě i dnes chce tuto ostudu využít k politické ťafce konkurenci, příliš naděje jeho reformní zápal nevzbuzuje. 
Lze jej totiž vyložit i opačně: rozpoutám před volbami takový obviňovací kolotoč, že Kořistka bude proti tomu hadr. 

***

Premiérovu reformu lze vyložit i opačně: rozpoutám před volbami takový obviňovací kolotoč, že Kořistka bude proti tomu hadr. 

Foto popis| Foto popis|
