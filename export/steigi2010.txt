Přehled zpráv
Jak to s námi bude, vyjádřeno v procentech	?
	31.12.2009	Mladá fronta DNES ~ str. 12 ~ Názory	
		KAREL STEIGERWALD	
Zastavit hýření? Naopak, zvětšit	?
	15.12.2009	Mladá fronta DNES ~ str. 08 ~ Názory	
		Karel Steigerwald	
Loupili, plenili. Tak jim firmu zrušte.	?
	9.12.2009	Mladá fronta DNES ~ str. 08 ~ Názory	
		Karel Steigerwald	
Kdy Paroubek předběhne USA ve výrobě cementu	?
	8.12.2009	Mladá fronta DNES ~ str. 08 ~ Názory	
		KAREL STEIGERWALD	
Generál Paroubek přebírá velení	?
	4.12.2009	Mladá fronta DNES ~ str. 12 ~ Názory	
		Karel Steigerwald	
Skovej každej svýho komunistu	?
	1.12.2009	Mladá fronta DNES ~ str. 08 ~ Názory	
		Karel Steigerwald	
Lesní rohy vytrubovaly změny	?
	30.11.2009	Mladá fronta DNES ~ str. 10 ~ Názory	
		Karel Steigerwald	
Má žák špičaté uši? Tak to je trojka	?
	27.11.2009	Mladá fronta DNES ~ str. 12 ~ Názory	
		Karel Steigerwald	
Proti lidem jsou kukaččí mláďata hotový hadr	?
	25.11.2009	Mladá fronta DNES ~ str. 11 ~ Názory	
		KAREL STEIGERWALD	
Chudej je hodnej, boháč darebákem	?
	24.11.2009	Mladá fronta DNES ~ str. 08 ~ Názory	
		Karel Steigerwald	
Lítáme v tom oba, Paroubek i já	?
	20.11.2009	Mladá fronta DNES ~ str. 12 ~ Názory	
		Karel Steigerwald	
Vy nejste můj prezident	?
	18.11.2009	Mladá fronta DNES ~ str. 10 ~ Názory	
		Karel Steigerwald	
Politici nejsou hloupí. Nabízejí nic	?
	13.11.2009	Mladá fronta DNES ~ str. 12 ~ Názory	
		Karla Steigerwalda	
odborníka z Moskvy	?
	11.11.2009	Mladá fronta DNES ~ str. 10 ~ Názory	
		Karel Steigerwald	
Když Špidla, proč ne kdokoliv	?
	9.11.2009	Mladá fronta DNES ~ str. 10 ~ Názory	
		KAREL STEIGERWALD	
Kde se rodí šašci s vyceněnými tesáky	?
	5.11.2009	Mladá fronta DNES ~ str. 10 ~ Názory	
		KAREL STEIGERWALD	
Fakulta hanby: pád a naděje	?
	3.11.2009	Mladá fronta DNES ~ str. 14 ~ Názory	
		Karel Steigerwald	
Odborník v metání kozelců	?
	2.11.2009	Mladá fronta DNES ~ str. 10 ~ Názory	
		Karel Steigerwald	
Vzdělaní psi jsou na tom lépe než vzdělaní lidé	?
	31.10.2009	Mladá fronta DNES ~ str. 10 ~ Názory	
		KAREL STEIGERWALD	
Česká státní myšlenka v kameni	?
	30.10.2009	Mladá fronta DNES ~ str. 12 ~ Názory	
		Karel Steigerwald	
Vláda beze změn a s šancí	?
	20.10.2009	Mladá fronta DNES ~ str. 09 ~ Názory	
		Karel Steigerwald	
Klausův dodatek bude. Podpis též	?
	19.10.2009	Mladá fronta DNES ~ str. 10 ~ Názory	
		Karel Steigerwald	
Už je čas? Tak do té Plzně kopněte	?
	16.10.2009	Mladá fronta DNES ~ str. 12 ~ Názory	
		Karel Steigerwald	
Všechno jedno, všechno fuk	?
	5.10.2009	Mladá fronta DNES ~ str. 10 ~ Názory	
		Karel Steigerwald	
Čas hrubých číšníků z RaJe se vrací	?
	3.10.2009	Mladá fronta DNES ~ str. 10 ~ Názory	
		Karel Steigerwald	
Je pavouk od Boha, či od satana?	?
	2.10.2009	Mladá fronta DNES ~ str. 12 ~ Názory	
		Karel Steigerwald	
Čest v zemi zlodějů a podvodníků	?
	30.9.2009	Mladá fronta DNES ~ str. 10 ~ Názory	
		Karel Steigerwald	
Vyhlaďte kamzíky. Bude vám lépe	?
	25.9.2009	Mladá fronta DNES ~ str. 12 ~ Názory	
		Karel Steigerwald	
Komunisté to tu přivedli k úpadku, ale pořád radí	?
	23.9.2009	Mladá fronta DNES ~ str. 10 ~ Názory	
		KAREL STEIGERWALD	
Nikdo nás nezradil. My chceme nesvobodu	?
	22.9.2009	Mladá fronta DNES ~ str. 10 ~ Názory	
		Karel Steigerwald	
Schodek: to jsou vaše dluhy, ne státu	?
	18.9.2009	Mladá fronta DNES ~ str. 12 ~ Názory	
		Karel Steigerwald	
Prezident říká, že Ústavní soud je jediný pachatel	?
	17.9.2009	Mladá fronta DNES ~ str. 12 ~ Názory	
		KAREL STEIGERWALD	
Nezapomeňte: Paroubek škodí státu	?
	16.9.2009	Mladá fronta DNES ~ str. 08 ~ Názory	
		Karel Steigerwald	
Všechno to spáchal malíř Faltus	?
	11.9.2009	Mladá fronta DNES ~ str. 12 ~ Názory	
		Diář Karla Steigerwalda	
Ústavní soud nikdo neovlivnil	?
	10.9.2009	Mladá fronta DNES ~ str. 10 ~ Názory	
		KAREL STEIGERWALD	
Nevěřte, že nepůjde s KSČM	?
	8.9.2009	Mladá fronta DNES ~ str. 09 ~ Názory	
		Karel Steigerwald	
Prý polezeme po čtyřech. Proč ne	?
	4.9.2009	Mladá fronta DNES ~ str. 12 ~ Názory	
		Karel Steigerwald	
Jízdné zdarma není zdarma	?
	31.8.2009	Mladá fronta DNES ~ str. 14 ~ Názory	
		Karel Steigerwald	
Melčák napadá volby. Smysl to ale nemá	?
	28.8.2009	Mladá fronta DNES ~ str. 12 ~ Názory	
		Karel Steigerwald	
I Hitler dělal deficity, ale věděl si rady	?
	25.8.2009	Mladá fronta DNES ~ str. 08 ~ Názory	
		Karel Steigerwald	
Kameny, sprostota a Rusové za branami	?
	24.8.2009	Mladá fronta DNES ~ str. 10 ~ Názory	
		Karel Steigerwald	
Srpen 1969 – teror proti občanům	?
	21.8.2009	Mladá fronta DNES ~ str. 12 ~ Názory	
		Karel Steigerwald	
Vtipy o rozmnožování lidí jdou do politiky	?
	12.8.2009	Mladá fronta DNES ~ str. 08 ~ Názory	
		KAREL STEIGERWALD	
Máme zastaralé a drahé počasí	?
	11.8.2009	Mladá fronta DNES ~ str. 08 ~ Názory	
		Karel Steigerwald	
Skočte z věže sangimignanské	?
	7.8.2009	Mladá fronta DNES ~ str. 12 ~ Názory	
		Karel Steigerwald	
Může generál pracovat jako paparazzo?	?
	3.8.2009	Mladá fronta DNES ~ str. 10 ~ Názory	
		Karel Steigerwald	
Holčička s křidélky zase přiletěla	?
	31.7.2009	Mladá fronta DNES ~ str. 12 ~ Názory	
		Karel Steigerwald	
Komunisté ve vládě: svatba příšer	?
	28.7.2009	Mladá fronta DNES ~ str. 08 ~ Názory	
		Karel Steigerwald	
Vyšehradský šibal	?
	27.7.2009	Mladá fronta DNES ~ str. 08 ~ Názory	
		KAREL STEIGERWALD	
Kiministi jsou kirvy	?
	24.7.2009	Mladá fronta DNES ~ str. 12 ~ Názory	
		Karel Steigerwald	
Smutný pohled na všežravé dvojnožce	?
	21.7.2009	Mladá fronta DNES ~ str. 08 ~ Názory	
		Karel Steigerwald	
Dálnice, stát a svoboda občanů	?
	14.7.2009	Mladá fronta DNES ~ str. 08 ~ Názory	
		Karel Steigerwald	
Žádná reforma ČT, všem to vyhovuje	?
	11.7.2009	Mladá fronta DNES ~ str. 10 ~ Názory	
		Karel Steigerwald	
Sedat na mucholapky je lidské a sladké	?
	9.7.2009	Mladá fronta DNES ~ str. 08 ~ Názory	
		Karel Steigerwald	
Slovy bořit režim? Tenkrát to šlo	?
	23.6.2009	Mladá fronta DNES ~ str. 08 ~ Názory	
		Karel Steigerwald	
Psát o vraždách je nevyvážené	?
	20.6.2009	Mladá fronta DNES ~ str. 11 ~ Názory	
		Karel Steigerwald	
Obraz vraha na vnitro patří	?
	19.6.2009	Mladá fronta DNES ~ str. 12 ~ Názory	
		Karel Steigerwald	
Pro Klause, pro Havla, nebo proti nim	?
	18.6.2009	Mladá fronta DNES ~ str. 08 ~ Názory	
		KAREL STEIGERWALD	
Čistka: Filip odděluje stalinisty	?
	17.6.2009	Mladá fronta DNES ~ str. 12 ~ Názory	
		Karel Steigerwald	
Brožová má víc rozumu než Paroubek	?
	13.6.2009	Mladá fronta DNES ~ str. 10 ~ Názory	
		Karel Steigerwald	
Českou politiku zachraňuje šlechta	?
	12.6.2009	Mladá fronta DNES ~ str. 12 ~ Názory	
		Karel Steigerwald	
Politiku, bav nás! Řvi jako lev! Nebo táhni!	?
	11.6.2009	Mladá fronta DNES ~ str. 12 ~ Názory	
		KAREL STEIGERWALD	
Eurokritici nezaujali. Euronadšenci také ne.	?
	9.6.2009	Mladá fronta DNES ~ str. 12 ~ Názory	
		KAREL STEIGERWALD	
Nová vláda ve staré bažině	?
	8.6.2009	Mladá fronta DNES ~ str. 10 ~ Názory	
		Karel Steigerwald	
Zrušte bohaté a sami zchudnete	?
	5.6.2009	Mladá fronta DNES ~ str. 12 ~ Názory	
		Karel Steigerwald	
Nobel Prize for Milan Kundera	?
	4.6.2009	Mladá fronta DNES ~ str. 10 ~ Názory	
		KAREL STEIGERWALD	
Evropské volby? Jen vnitropolitický klacek	?
	3.6.2009	Mladá fronta DNES ~ str. 12 ~ Názory	
		Karel Steigerwald	
Husiti, fašismus a slušní lidé	?
	29.5.2009	Mladá fronta DNES ~ str. 12 ~ Názory	
		Karel Steigerwald	
Jak číšník přemohl amerického cara	?
	22.5.2009	Mladá fronta DNES ~ str. 12 ~ Názory	
		Karel Steigerwald	
Je to vláda zajatců, o víc tu stejně nejde	?
	4.5.2009	Mladá fronta DNES ~ str. 08 ~ Názory	
		Karel Steigerwald	
Prezidentova encyklika děckám v ODS	?
	30.4.2009	Mladá fronta DNES ~ str. 10 ~ Názory	
		KAREL STEIGERWALD	
Brožová zastupuje politiku ČSSD dobře	?
	29.4.2009	Mladá fronta DNES ~ str. 08 ~ Názory	
		Karel Steigerwald	
Co si říkali Vyskočil a Klaus na Hradě	?
	28.4.2009	Mladá fronta DNES ~ str. 09 ~ Názory	
		Karel Steigerwald	
Fischerovo loutkové divadýlko	?
	24.4.2009	Mladá fronta DNES ~ str. 12 ~ Názory	
		Karel Steigerwald	
Podpořte milost pro oběť rasových žhářů	?
	23.4.2009	Mladá fronta DNES ~ str. 10 ~ Názory	
		KAREL STEIGERWALD	
Jak Češi neuchránili konferenci OSN od zlého	?
	21.4.2009	Mladá fronta DNES ~ str. 08 ~ Názory	
		KAREL STEIGERWALD	
Přijde normalizace už na podzim?	?
	20.4.2009	Mladá fronta DNES ~ str. 08 ~ Názory	
		Karel Steigerwald	
Už je asi čas do toho kopnout	?
	17.4.2009	Mladá fronta DNES ~ str. 12 ~ Názory	
		Karel Steigerwald	
Divá Bára, Hejkal a Kalousek	?
	16.4.2009	Mladá fronta DNES ~ str. 10 ~ Názory	
		KAREL STEIGERWALD	
Neodbornost odborníků	?
	11.4.2009	Mladá fronta DNES ~ str. 11 ~ Názory	
		KAREL STEIGERWALD	
Čeká nás vláda mimo- či podústavní	?
	8.4.2009	Mladá fronta DNES ~ str. 08 ~ Názory	
		Karel Steigerwald	
Novinka v české politice: střílení kamarádů	?
	7.4.2009	Mladá fronta DNES ~ str. 08 ~ Názory	
		KAREL STEIGERWALD	
Vláda úředníků-odborníků? Nelžete, prosím	?
	2.4.2009	Mladá fronta DNES ~ str. 11 ~ Názory	
		Karel Steigerwald	
Volby v říjnu? Rozumná shoda, ale jen aby	?
	28.3.2009	Mladá fronta DNES ~ str. 10 ~ Názory	
		KAREL STEIGERWALD	
Z pohádek: stojednička i odborníci	?
	27.3.2009	Mladá fronta DNES ~ str. 12 ~ Názory	
		Karel Steigerwald	
Kdo včera vyhrál? Komunisté	?
	25.3.2009	Mladá fronta DNES ~ str. 09 ~ Názory	
		Karel Steigerwald	
Nenávist, matka politiky české	?
	24.3.2009	Mladá fronta DNES ~ str. 08 ~ Názory	
		Karel Steigerwald komentátor MF DNES	
Sněmovna není soudní stolice, ale tváří se tak	?
	19.3.2009	Mladá fronta DNES ~ str. 08 ~ Názory	
		Karel Steigerwald	
Radar je u ledu, a to je teď dobře	?
	18.3.2009	Mladá fronta DNES ~ str. 08 ~ Názory	
		KAREL STEIGERWALD	
Nacistická okupace a Prorokovy vousy	?
	16.3.2009	Mladá fronta DNES ~ str. 10 ~ Názory	
		Karel Steigerwald	
Bída už netáhne, zkuste lidi pobavit	?
	13.3.2009	Mladá fronta DNES ~ str. 12 ~ Názory	
		Karel Steigerwald	
Deset let v NATO, dobře vyzbrojený mír	?
	12.3.2009	Mladá fronta DNES ~ str. 12 ~ Názory	
		Karel Steigerwald	
Muži a ženy, láska a dohled státu	?
	6.3.2009	Mladá fronta DNES ~ str. 12 ~ Názory	
		Karel Steigerwald	
Dnes jsou skleslí. Hádejte kdo	?
	27.2.2009	Mladá fronta DNES ~ str. 12 ~ Názory	
		Karel Steigerwald	
Je Mrština socialista, kuplíř, nebo jen klopýtl?	?
	26.2.2009	Mladá fronta DNES ~ str. 08 ~ Názory	
		KAREL STEIGERWALD	
Klaus zlobí. Buďte šťastní, že ho máte	?
	24.2.2009	Mladá fronta DNES ~ str. 08 ~ Názory	
		Karel Steigerwald	
Selhal Mrština? Nebo si koupili policii?	?
	21.2.2009	Mladá fronta DNES ~ str. 11 ~ Názory	
		Karel Steigerwald	
Čapek, V & W, sníh, Kubera a chodníky	?
	19.2.2009	Mladá fronta DNES ~ str. 08 ~ Názory	
		KAREL STEIGERWALD	
Film krní, lyžař běží, Rus expanduje	?
	13.2.2009	Mladá fronta DNES ~ str. 12 ~ Názory	
		Karel Steigerwald	
Preference dolů, tak to přidejte lidu padesátku	?
	9.2.2009	Mladá fronta DNES ~ str. 08 ~ Názory	
		Karel Steigerwald	
Demokracie nestaví, nýbrž sbírá	?
	6.2.2009	Mladá fronta DNES ~ str. 12 ~ Názory	
		Karel Steigerwald	
Kubice, pravda a sprosťáci	?
	5.2.2009	Mladá fronta DNES ~ str. 09 ~ Názory	
		Karel Steigerwald	
Poplatkové vítězství je neštěstí pro pacienty	?
	2.2.2009	Mladá fronta DNES ~ str. 08 ~ Názory	
		Karel Steigerwald	
Tepelná a studená smrt Evropy	?
	30.1.2009	Mladá fronta DNES ~ str. 12 ~ Názory	
		Karel Steigerwald	
Na zákony se vykašlete, radí ČSSD. Obejděte je	?
	29.1.2009	Mladá fronta DNES ~ str. 10 ~ Názory	
		KAREL STEIGERWALD	
Volte si prezidenta, jak chcete	?
	28.1.2009	Mladá fronta DNES ~ str. 09 ~ Názory	
		Karel Steigerwald	
Dryml a klika politických vychytralců	?
	23.1.2009	Mladá fronta DNES ~ str. 12 ~ Názory	
		Karl Steigerwald	
Lži, ať se zalíbíš	?
	22.1.2009	Mladá fronta DNES ~ str. 10 ~ Názory	
		Karel Steigerwald	
Paroubkovi velí hlas lidu, ale jen když ho chce slyšet	?
	17.1.2009	Mladá fronta DNES ~ str. 10 ~ Názory	
		KAREL STEIGERWALD	
Černého bruselská Entropa k Evropě patří	?
	14.1.2009	Mladá fronta DNES ~ str. 09 ~ Názory	
		Karel Steigerwald	
Čunek odstoupil. To měl už dávno	?
	13.1.2009	Mladá fronta DNES ~ str. 01 ~ Titulní strana	
		Karel Steigerwald	
Šavlu v dloň, bolševika hoň	?
	9.1.2009	Mladá fronta DNES ~ str. 12 ~ Názory	
		Karel Steigerwald	
Taková rekonstrukce vládu jen poškozuje	?
	6.1.2009	Mladá fronta DNES ~ str. 08 ~ Názory	
		Karel Steigerwald	
Je Dryml hlupák, nebo darebák?	?
	5.1.2009	Mladá fronta DNES ~ str. 08 ~ Názory	
		KAREL STEIGERWALD	
Čirá temnota a strašlivé jistoty	?
	2.1.2009	Mladá fronta DNES ~ str. 12 ~ Názory	
		Karl Steigerwald	
První leden: knedlíci v čele. Po žabožroutech	?
	30.12.2008	Mladá fronta DNES ~ str. 12 ~ Názory	
		Karel Steigerwald	
Paroubek chce moc. Udělá cokoliv	?
	22.12.2008	Mladá fronta DNES ~ str. 08 ~ Názory	
		Karel Steigerwald	
Nehledejte nás, vzal to děda Mráz	?
	19.12.2008	Mladá fronta DNES ~ str. 08 ~ Názory	
		Karel Steigerwald	
Zdraví je zdarma a máte na ně právo	?
	18.12.2008	Mladá fronta DNES ~ str. 08 ~ Názory	
		Karel Steigerwald	
Soudci, kteří přežili ten režim, mají vždy problém	?
	17.12.2008	Mladá fronta DNES ~ str. 08 ~ Názory	
		KAREL STEIGERWALD	
Smažte, kluci, ze psů karbanátky	?
	16.12.2008	Mladá fronta DNES ~ str. 08 ~ Názory	
		KAREL STEIGERWALD	
Dostane bin Ládin Nobelovku za mír?	?
	12.12.2008	Mladá fronta DNES ~ str. 08 ~ Názory	
		Karel Steigerwald	
Lidská práva, práva lidí, rakovina a rudý svět	?
	11.12.2008	Mladá fronta DNES ~ str. 08 ~ Názory	
		KAREL STEIGERWALD	
Don Quijote se tiše směje	?
	9.12.2008	Mladá fronta DNES ~ str. 08 ~ Názory	
		Karel Steigerwald	
Neznámý Vodrážka, neznámá změna	?
	8.12.2008	Mladá fronta DNES ~ str. 09 ~ Názory	
		Karel Steigerwald	
Tanec na špičce Paroubkova nože	?
	5.12.2008	Mladá fronta DNES ~ str. 08 ~ Názory	
		Karel Steigerwald	
Bacha na ně, chtějí opravit kostel	?
	4.12.2008	Mladá fronta DNES ~ str. 12 ~ Názory	
		KAREL STEIGERWALD	
Pravice pravá, pravice soft, pravic je víc	?
	29.11.2008	Mladá fronta DNES ~ str. 10 ~ Názory	
		KAREL STEIGERWALD	
Když tě chválí ruský generál, oběs se	?
	28.11.2008	Mladá fronta DNES ~ str. 08 ~ Názory	
		Karla Steigerwalda	
Ty dámy zelené, co vidí rudě	?
	24.11.2008	Mladá fronta DNES ~ str. 08 ~ Názory	
		Karel Steigerwald	
Koalice bývalých komunistů s komunisty	?
	15.11.2008	Mladá fronta DNES ~ str. 10 ~ Názory	
		KAREL STEIGERWALD	
Po noblese	?
	15.11.2008	Mladá fronta DNES ~ str. 25 ~ Kavárna	
		KAREL STEIGERWALD	
Zločiny proti lidskosti nejsou přímo nehumánní	?
	13.11.2008	Mladá fronta DNES ~ str. 10 ~ Názory	
		KAREL STEIGERWALD	
Spadla klec, svět je blázinec	?
	7.11.2008	Mladá fronta DNES ~ str. 08 ~ Názory	
		Karel Steigerwald	
Chtěli jste komunisty, v krajích budou	?
	6.11.2008	Mladá fronta DNES ~ str. 12 ~ Názory	
		Karel Steigerwald	
Cenzura je reflex malých dětí: zavřít oči	?
	5.11.2008	Mladá fronta DNES ~ str. 11 ~ Názory	
		Karel Steigerwald	
Až bude udavač Filip rudým prezidentem	?
	1.11.2008	Mladá fronta DNES ~ str. 10 ~ Názory	
		Karel Steigerwald	
Nechceš radar USA? Budeš mít ruský	?
	30.10.2008	Mladá fronta DNES ~ str. 10 ~ Názory	
		Karel Steigerwald	
Normalizace se vrací	?
	27.10.2008	Mladá fronta DNES ~ str. 08 ~ Názory	
		KAREL STEIGERWALD	
Paroubek prohrál	?
	23.10.2008	Mladá fronta DNES ~ str. 10 ~ Názory	
		Karel Steigerwald	
Na počasí nemá politika žádný vliv	?
	21.10.2008	Mladá fronta DNES ~ str. 10 ~ Názory	
		Karel Steigerwald	
Kraje nebudou oranžové. Spíš zrudnou	?
	20.10.2008	Mladá fronta DNES ~ str. 11 ~ Názory	
		Karel Steigerwald	
Paroubek se diví, co mu vlastně vyčítají	?
	15.10.2008	Mladá fronta DNES ~ str. 11 ~ Názory	
		Karel Steigerwald	
Paroubkova presumpce viny: Paroubek má jít	?
	11.10.2008	Mladá fronta DNES ~ str. 10 ~ Názory	
		Karel Steigerwald	
Nehrozí konec kapitalismu, jen svobody	?
	10.10.2008	Mladá fronta DNES ~ str. 09 ~ Názory	
		Karel Steigerwald	
Je podzim, mlhy, pak i Sibiročka	?
	7.10.2008	Mladá fronta DNES ~ str. 10 ~ Názory	
		Karel Steigerwald	
Nejezte jídlo, poškozuje vaše zdraví	?
	2.10.2008	Mladá fronta DNES ~ str. 10 ~ Názory	
		Karel Steigerwald	
Bleskurychlá auta porážejí těžkopádný stát	?
	30.9.2008	Mladá fronta DNES ~ str. 08 ~ Názory	
		KAREL STEIGERWALD	
ČSSD slíbí 30 Kč za návštěvu lékaře	?
	27.9.2008	Mladá fronta DNES ~ str. 10 ~ Názory	
		Karel Steigerwald	
Vyšetřovací komise je tu pro politické tajtrlictví	?
	24.9.2008	Mladá fronta DNES ~ str. 10 ~ Názory	
		KAREL STEIGERWALD	
Komunistické zadarmo jde do voleb	?
	23.9.2008	Mladá fronta DNES ~ str. 10 ~ Názory	
		Karel Steigerwald	
Prase, obyvatel chlíva, nejsem já	?
	19.9.2008	Mladá fronta DNES ~ str. 08 ~ Názory	
		Karle Steigerwald	
Ať shoří celá pravicová stodola	?
	16.9.2008	Mladá fronta DNES ~ str. 10 ~ Názory	
		KAREL STEIGERWALD	
Proč je a bude politika svinstvo	?
	15.9.2008	Mladá fronta DNES ~ str. 10 ~ Názory	
		Karel Steigerwald	
Zvonem zrady houpáme dnes sami	?
	12.9.2008	Mladá fronta DNES ~ str. 08 ~ Názory	
		Karel Steigerwald	
Příběhy neohrožených hrdinů jsou fujtajbl	?
	9.9.2008	Mladá fronta DNES ~ str. 10 ~ Názory	
		Karel Steigerwald	
Martin, strom zelený a Strana štěstí	?
	5.9.2008	Mladá fronta DNES ~ str. 08 ~ Názory	
		Karel Steigerwald	
Pomník? Jeden? Pokání? Stovek pomníků je třeba	?
	4.9.2008	Mladá fronta DNES ~ str. 10 ~ Názory	
		KAREL STEIGERWALD	
Volební téma: Rušte zbytečné úřady	?
	3.9.2008	Mladá fronta DNES ~ str. 10 ~ Názory	
		Karel Steigerwald	
Baťa, Bata, boty a svět	?
	2.9.2008	Mladá fronta DNES ~ str. 08 ~ Názory	
		KAREL STEIGERWALD	
Svobody je u nás málo, rasistů dost	?
	29.8.2008	Mladá fronta DNES ~ str. 10 ~ Názory	
		Karel Steigerwald	
Tak jsem ho, tatíčka, svini bílou, ťal sekyrou	?
	21.8.2008	Mladá fronta DNES ~ str. 10 ~ Názory	
		Karel Steigerwald	
Ochrana mládeže mládeži škodí	?
	20.8.2008	Mladá fronta DNES ~ str. 11 ~ Názory	
		Karel Steigerwald	
Krutá pomoc bratrů bratrům	?
	16.8.2008	Mladá fronta DNES ~ str. 11 ~ Názory	
		Karel Steigerwald	
Není těžké najít lupiče z Wolfovy kanceláře	?
	28.7.2008	Mladá fronta DNES ~ str. 11 ~ Názory	
		Karel Steigerwald	
Evropa přihlíží, pak soudí	?
	25.7.2008	Mladá fronta DNES ~ str. 10 ~ Názory	
		Karel Steigerwald	
Co budou mít lidovci napsáno na náhrobku?	?
	23.7.2008	Mladá fronta DNES ~ str. 10 ~ Názory	
		KAREL STEIGERWALD	
Pojďte, lidi, na divadla s kladivama	?
	18.7.2008	Mladá fronta DNES ~ str. 10 ~ Názory	
		Karel Steigerwald	
Čunek by měl, s křížem na zádech, jít pryč	?
	16.7.2008	Mladá fronta DNES ~ str. 10 ~ Názory	
		Karel Steigerwald	
Líbivá elektřina z větru, mlh a chroustů	?
	15.7.2008	Mladá fronta DNES ~ str. 08 ~ Názory	
		KAREL STEIGERWALD	
Buďte bohem, volem nikdy	?
	11.7.2008	Mladá fronta DNES ~ str. 10 ~ Názory	
		Karel Steigerwald	
Volby už jsou tu: slibte třeba patnáctý důchod	?
	10.7.2008	Mladá fronta DNES ~ str. 08 ~ Názory	
		KAREL STEIGERWALD	
Proti základně nasadili i ruského generála	?
	9.7.2008	Mladá fronta DNES ~ str. 10 ~ Názory	
		Karel Steigerwald	
Ukradli a darovali budovu. Pak celý stát	?
	8.7.2008	Mladá fronta DNES ~ str. 08 ~ Názory	
		KAREL STEIGERWALD	
Bacha na Pixu, dá nás do vězení	?
	4.7.2008	Mladá fronta DNES ~ str. 10 ~ Názory	
		Karel Steigerwald	
Přímá volba hlavy státu? Vždyť je to jedno	?
	3.7.2008	Mladá fronta DNES ~ str. 10 ~ Názory	
		KAREL STEIGERWALD	
Spravedlnosti často neteče víc než rok voda	?
	2.7.2008	Mladá fronta DNES ~ str. 10 ~ Názory	
		KAREL STEIGERWALD	
Senátor Novotný hází bláto. Trest se nekoná	?
	28.6.2008	Mladá fronta DNES ~ str. 10 ~ Názory	
		Karel Steigerwald	
Po Borišovi a Čehonovi Zelený Raoul	?
	27.6.2008	Mladá fronta DNES ~ str. 08 ~ Názory	
		Karel Steigerwald	
Wolf bude vracet dotace. Dostal je od Paroubka	?
	26.6.2008	Mladá fronta DNES ~ str. 08 ~ Názory	
		KAREL STEIGERWALD	
Jak Paroubek vyhání vlastní poslance	?
	23.6.2008	Mladá fronta DNES ~ str. 08 ~ Názory	
		Karel Steigerwald	
Dejte pes na řetěz, to mravy opraví	?
	20.6.2008	Mladá fronta DNES ~ str. 08 ~ Názory	
		Karel Steigerwald	
Co neodboráři? Proti stávce do stávky	?
	19.6.2008	Mladá fronta DNES ~ str. 08 ~ Názory	
		Karel Steigerwald	
Bůh pozoruje pana Čunka. A kaboní se	?
	18.6.2008	Mladá fronta DNES ~ str. 08 ~ Názory	
		KAREL STEIGERWALD	
Služba úchylům ohrožuje svobodu lidí	?
	14.6.2008	Mladá fronta DNES ~ str. 11 ~ Názory	
		Karel Steigerwald	
Bez smradu se politika dělat nedá	?
	13.6.2008	Mladá fronta DNES ~ str. 08 ~ Názory	
		Karel Steigerwald	
Jezevec je na pochodu, ale dojde zpět do nory	?
	12.6.2008	Mladá fronta DNES ~ str. 10 ~ Názory	
		KAREL STEIGERWALD	
Opravdu se vrazi nemají zabíjet?	?
	11.6.2008	Mladá fronta DNES ~ str. 08 ~ Názory	
		Karel Steigerwald	
Bratr Dr. Ratha zapálil prý nemocnici	?
	6.6.2008	Mladá fronta DNES ~ str. 08 ~ Názory	
		Karel Steigerwald	
Hon na reformu aneb Charles, naval prachy!	?
	3.6.2008	Mladá fronta DNES ~ str. 08 ~ Názory	
		Karel Steigerwald	
Soudce? Snad spíš šantala, ne?	?
	30.5.2008	Mladá fronta DNES ~ str. 09 ~ Názory	
		Karel Steigerwald	
Politik i vědma čumí do týchž karet	?
	29.5.2008	Mladá fronta DNES ~ str. 08 ~ Názory	
		Karel Steigerwald	
Boháč Gross. Nezvěme ho, nechoďme mu na grilování	?
	28.5.2008	Mladá fronta DNES ~ str. 11 ~ Názory	
		Karel Steigerwald	
Radar a olympiáda. Lid ví, co je víc	?
	27.5.2008	Mladá fronta DNES ~ str. 08 ~ Názory	
		KAREL STEIGERWALD	
Bůh: Raděj se po bahnách ploužit	?
	23.5.2008	Mladá fronta DNES ~ str. 08 ~ Názory	
		Karel Steigerwald	
Přišlo Odcházení. A s ním silné téma	?
	22.5.2008	Mladá fronta DNES ~ str. 08 ~ Názory	
		Karel Steigerwald	
Pokračování demokracie válečnými prostředky	?
	21.5.2008	Mladá fronta DNES ~ str. 10 ~ Názory	
		KAREL STEIGERWALD	
Brusel 58, Sranda dudák, má vlast	?
	16.5.2008	Mladá fronta DNES ~ str. 08 ~ Názory	
		Karel Steigerwald	
Zavři oči, dej tam trojku, šlápni na to a zab se!	?
	14.5.2008	Mladá fronta DNES ~ str. 08 ~ Názory	
		KAREL STEIGERWALD	
Špína vlaků a špína sportu. Kudy jdeme?	?
	13.5.2008	Mladá fronta DNES ~ str. 10 ~ Názory	
		Karel Steigerwald	
Dobové tanky, dobové tance a továryšči míru	?
	12.5.2008	Mladá fronta DNES ~ str. 11 ~ Názory	
		Karel Steigerwald	
Náhlé soudy na stadionu zvýší návštěvnost	?
	10.5.2008	Mladá fronta DNES ~ str. 10 ~ Názory	
		KAREL STEIGERWALD	
Po Blairovi anglické nuly nejdou	?
	9.5.2008	Mladá fronta DNES ~ str. 08 ~ Názory	
		Karel Steigerwald	
Kdekdo fízluje kdekoho. Není divu, fízly milujeme	?
	7.5.2008	Mladá fronta DNES ~ str. 10 ~ Názory	
		KAREL STEIGERWALD	
Rusko nemusí stále jen snít a trpět	?
	5.5.2008	Mladá fronta DNES ~ str. 10 ~ Názory	
		Karel Steigerwald	
Český stát už nebude trvat dlouho	?
	2.5.2008	Mladá fronta DNES ~ str. 08 ~ Názory	
		Karel Steigerwald	
Paroubek boháče chápe. Když zbohatnou náhle	?
	29.4.2008	Mladá fronta DNES ~ str. 10 ~ Názory	
		KAREL STEIGERWALD	
Za vás neštovice, za nás dětem tužku	?
	28.4.2008	Mladá fronta DNES ~ str. 10 ~ Názory	
		Karel Steigerwald	
Kov pryč, plastošunt sem!	?
	25.4.2008	Mladá fronta DNES ~ str. 08 ~ Názory	
		Karel Steigerwald	
Špiclové a svoboda	?
	24.4.2008	Mladá fronta DNES ~ str. 11 ~ Názory	
		KAREL STEIGERWALD	
Prasata nic neulamují, lidé ano. Kdo je na tom lépe?	?
	22.4.2008	Mladá fronta DNES ~ str. 10 ~ Názory	
		KAREL STEIGERWALD	
Politika se popsat nedá	?
	18.4.2008	Mladá fronta DNES ~ str. 08 ~ Názory	
		Karel Steigerwald	
Žít komunismus znovu by nechtěl ani Filip	?
	12.4.2008	Mladá fronta DNES ~ str. 10 ~ Názory	
		Karel Steigerwald	
Politika je výnosné podnikání. Bohužel	?
	11.4.2008	Mladá fronta DNES ~ str. 08 ~ Názory	
		Karel Steigerwald	
Pošle Dimun Topola do tepláků?	?
	8.4.2008	Mladá fronta DNES ~ str. 08 ~ Názory	
		Karel Steigerwald	
Přitažlivá ekomoderna, či sekta proti kapitálu?	?
	5.4.2008	Mladá fronta DNES ~ str. 10 ~ Názory	
		Karel Steigerwald	
V horkém létě: pašák politik v kožichu	?
	1.4.2008	Mladá fronta DNES ~ str. 10 ~ Názory	
		KAREL STEIGERWALD	
Východní bytost na ruské cestě	?
	28.3.2008	Mladá fronta DNES ~ str. 08 ~ Názory	
		Karel Steigerwald	
Napravo, nalevo, páni a dámy	?
	21.3.2008	Mladá fronta DNES ~ str. 08 ~ Názory	
		Karel Steigerwald	
Nepáchejte už dobro na chudých	?
	14.3.2008	Mladá fronta DNES ~ str. 08 ~ Názory	
		Karel Steigerwald	
Tři tamboři. Prase, kráva, zadek	?
	29.2.2008	Mladá fronta DNES ~ str. 08 ~ Názory	
		Karla Steigerwalda	
Pořádný stát, nebo divoký Desperátov?	?
	28.2.2008	Mladá fronta DNES ~ str. 10 ~ Názory	
		Karel Steigerwald	
Portrét estébáka: Kamil Pixa jako cesta zla	?
	23.2.2008	Mladá fronta DNES ~ str. 10 ~ Názory	
		KAREL STEIGERWALD	
Konec lži. Hotel Savoy, průkopník věku pravdy	?
	21.2.2008	Mladá fronta DNES ~ str. 10 ~ Názory	
		KAREL STEIGERWALD	
Komunisti už zas vyhrávají Únor	?
	15.2.2008	Mladá fronta DNES ~ str. 08 ~ Názory	
		Karel Steigerwald	
Česká Watergate, nebo nestandardní postup?	?
	13.2.2008	Mladá fronta DNES ~ str. 08 ~ Názory	
		Karel Steigerwald	
Národní fronta s Benešem na obzoru	?
	11.2.2008	Mladá fronta DNES ~ str. 11 ~ Názory	
		Karel Steigerwald	
Stohlas normální a nenormální	?
	9.2.2008	Mladá fronta DNES ~ str. 11 ~ Názory	
		Karel Steigerwald	
Švejnar není trochu jiný Klaus	?
	8.2.2008	Mladá fronta DNES ~ str. 08 ~ Názory	
		Karel Steigerwald	
Nejzdravější trest pro kuřáky: provaz	?
	6.2.2008	Mladá fronta DNES ~ str. 08 ~ Názory	
		Karel Steigerwald	
Pomůcka pro volitele: vyškrtejte z hlav smetí	?
	5.2.2008	Mladá fronta DNES ~ str. 10 ~ Názory	
		KAREL STEIGERWALD	
Veřejné, tajné, supertajné. Co se komu hodí	?
	4.2.2008	Mladá fronta DNES ~ str. 10 ~ Názory	
		KAREL STEIGERWALD	
Demokracie dává radikálům moc prostoru	?
	2.2.2008	Mladá fronta DNES ~ str. 10 ~ Názory	
		KAREL STEIGERWALD	
Kope do dveří, smrká do ubrusu	?
	1.2.2008	Mladá fronta DNES ~ str. 08 ~ Názory	
		Karel Steigerwald	
Volba prezidenta: jen blázni kupují hlasy	?
	31.1.2008	Mladá fronta DNES ~ str. 10 ~ Názory	
		KAREL STEIGERWALD	
Klaus a Švejnar, názor a nenázor	?
	30.1.2008	Mladá fronta DNES ~ str. 09 ~ Názory	
		Karel Steigerwald	
Vzhůru, psanci země, ke Grossovu paláci	?
	29.1.2008	Mladá fronta DNES ~ str. 08 ~ Názory	
		Karel Steigerwald	
Nejhorší století: vyhlazení. A co když bude ještě hůř?	?
	26.1.2008	Mladá fronta DNES ~ str. 10 ~ Názory	
		KAREL STEIGERWALD	
Poslanci zlobí? Dejte je na řetěz	?
	24.1.2008	Mladá fronta DNES ~ str. 12 ~ Názory	
		Karel Steigerwald	
Čas popsal tváře Husáka, Klause, Švejnara i Hitlera	?
	22.1.2008	Mladá fronta DNES ~ str. 08 ~ Názory	
		KAREL STEIGERWALD	
Plastoflašky z biotašky	?
	18.1.2008	Mladá fronta DNES ~ str. 08 ~ Názory	
		Karel Steigerwald	
Pokropený Paroubek, klasická figurka z filmu	?
	18.1.2008	Mladá fronta DNES ~ str. 08 ~ Názory	
		KAREL STEIGERWALD	
Mírový pakt je krásný, střelba do zad krásnější	?
	16.1.2008	Mladá fronta DNES ~ str. 08 ~ Názory	
		KAREL STEIGERWALD	
Jaký kus vlády dostane KSČM za Švejnara?	?
	15.1.2008	Mladá fronta DNES ~ str. 08 ~ Názory	
		Karel Steigerwald	
Paroubek a Sobotka, dva bezdomovci?	?
	12.1.2008	Mladá fronta DNES ~ str. 10 ~ Názory	
		KAREL STEIGERWALD	
Břicho a měšec, proti nim bláhovec	?
	11.1.2008	Mladá fronta DNES ~ str. 08 ~ Názory	
		Karel Steigerwald	
Na sládkismus pozor, kvete a pochoduje vpřed	?
	8.1.2008	Mladá fronta DNES ~ str. 08 ~ Názory	
		KAREL STEIGERWALD	
Hitler nebyl tak zlej, zavedl rekreaci	?
	4.1.2008	Mladá fronta DNES ~ str. 08 ~ Názory	
		Karel Steigerwald	
 Plné znění zpráv
Jak to s námi bude, vyjádřeno v procentech
31.12.2009    Mladá fronta DNES    str. 12    Názory
    KAREL STEIGERWALD        
Ke konci roku se vždy vyrojí stejný houfec problémů, otázek a předpovědí. Co se stane, jací jsme a že bude hůř než letos. Zejména ve srovnání s okolními státy, nebo naopak se státy vzdálenými, které jsou na tom hůř či lépe než my. Politici u nás jsou větší blbci než jinde, nebo je to jinde ještě horší. Auta řídíme lépe než Belgičané nebo také hůře než Norové, kteří zaostávají za Italy. Méně se myjeme, ale spotřebujeme víc ručníků. 
	Disciplína srovnávání zemí a národů je obtížná a přináší výsledky stejně nejisté jako analýzy finančních expertů. Je to ale disciplína oblíbená. Odborníci, kteří se jí věnují, mají ve společnosti váhu zejména proto, že jejich výroky mohou znamenat cokoliv. 
	Předním odborníkem na procenta v porovnání s cizinou či minulostí naší republiky je doktor Ransdorf, komunista s oslňující zásobárnou dat, grafů a ostatních vědeckých položek. Neomezeným hýřením informací vás zastíní v každé debatě. Má přesná čísla k Husákově vládě, kdy jsme na tom byli lépe než Itálie, což dnes neplatí. Lidé ale na jeho proroctví moc nedbají. 
	Příští rok převezmou komunisti naštěstí zase vládu a na vědecké poznatky bude kladen větší důraz. Tak si zkuste už teď vypočítat v procentech, jak na tom po roce jejich vlády budete.

Zastavit hýření? Naopak, zvětšit
15.12.2009    Mladá fronta DNES    str. 08    Názory
    Karel Steigerwald        
Celý tento Kocourkov naplňuje lidi malomyslností, pocitem bezmoci a nechutí mít zájem o věci veřejné. Pocitu, že svobody a demokracie zbývá jen kousíček, se člověk nezbaví. 

Janota neodstoupí, vláda to nevzdá. Je to další špatný krok, který má zabránit ještě špatnějšímu. Co by asi následovalo po Janotově odstoupení, či dokonce po demisi vlády, umí si každý představit. Z politiky by se stal ještě větší kabaret a nechuť lidí k politice by stoupla. Takže ten krok je vlastně správný. Něco zase zachraňuje. 
	Ale i bez demise to má vláda zlé: je celkem jedno, co by chtěla jako vláda udělat či co udělá. Nová koalice komunistů, socialistů a Cyrila Svobody si v parlamentě prosadí, co ona uzná za vhodné. Události jsou nelítostné. Vláda ničemu nezabrání, nic neprosadí. Bude statovat, i kdyby byla odborníky přeplněná jako kolegium Akademie věd. Pro ctitele nepolitických vlád odborníků je to poučení: političtější a bezmocnější vládu jsme tu neměli. Fischerova vláda má jedinou přednost: za nynější trapnou situaci nemůže. Je to vláda, která se obětovala hlouposti soudobé politiky. Příběh té hlouposti je skoro nekonečný. Už více než deset let máme vlády, které neurčují výsledky voleb, nýbrž vlády, jejichž koaliční složení určují dohody politických stran. Na základě výsledků voleb mohou vzniknout vlády pravicové, levicové i směsi koz s motejly. Volby jsou od toho, aby vznikla vláda jakákoliv. A takové také vznikají, většinou ještě opepřené „zrádci a přeběhlíky“, bez nichž by nevznikly vlády žádné. 
Politiky z toho vinit nemůžeme, pachatelem je volební zákon. Za ten ale politici mohou. 
	Když padne vláda, má se vlády ujmout většina, která ji porazila. V logice politického boje by bylo, že o to usiluje. My však máme další podivuhodný postup: překlenovací, dočasná letní či jaká mezivláda a předčasné volby. Mezivláda nikomu neodpovídá, visí v „luftě“, odsouzena k tomu, co si na ní kdo na chodbě vyřve, svázána dalším fenoménem, který se jmenuje „odpovědnost“, i když jde o naprostou neodpovědnost. 
Když parlament vládu udělat neumí, či nechce, nemůže ten nedostatek nahradit domluvenou mezivládou a celý problém strčit na cizí nevinné hlavy. Musí dát rozhodnutí volbám. Aby to nebylo tak přehledné, mimořádné volby u nás jednou možné jsou, jindy jsou protiústavní. Máme Ústavní soud, u nějž to také může být jak kdy. 
	Celý tento Kocourkov každý „legislativec“ a „politolog“ vysvětlí a obhájí. Vše je v souladu s ústavou. Pocitu, že svobody a demokracie zbývá jen kousíček, se člověk přesto nezbaví. Lidi to naplňuje malomyslností, pocitem bezmoci a nechutí o věci veřejné mít zájem. 
	V této chvíli vládne koalice KSČM, ČSSD a KDU-ČSL, schovaná vzadu za vládou odborníků, kteří zachraňují situaci před katastrofou ještě horší. Vláda prohrála bitvu o deset či kolik miliard v rozpočtu se schodkem 163 miliard. Prohraná bitva je ten rozpočet, ne těch přidaných pár miliard. Prohraná je hlavně snaha nějak to hýření zastavit, na první pokus alespoň těmi pár uspořenými miliardami. Ani to nejde. Zelenou má hostina neodpovědnosti a plýtvání. Pokus spravovat stát se neděje, běží mamutí nákup voličských hlasů za peníze voličů. Hýření se nezastaví, nýbrž zvětší. Koalice, která takto vládne, nemá vládu, na jejíž hlavu by to padalo. Za pár měsíců, až nynější zákony prosazené rudooranžovočernou koalicí polezou ven jako péra z gauče, hodí to Jiří Paroubek všechno na Jana Fischera. Politické poměry jsou neobvyklé. Diktátorem to nezavání, rozpočtovou katastrofou a bankrotem státu ano. Napravit se v této chvíli nedá nic. Čeká nás předvolební štvanice bez zábran a bez bariér. Z hlediska cíle (já chci vládu) jsou nějaké miliardy v rozpočtu či nějaký příští státní krach bezvýznamné. 
Důležité je, co je teď, budoucnost už se vždycky nějak šikovně zašmodrchá. 
	Nevím, kdo by tomuto přívalu uměl čelit. 
ODS to asi nebude, protože nedokáže čelit už ani svým vlastním problémům. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Loupili, plenili. Tak jim firmu zrušte.
9.12.2009    Mladá fronta DNES    str. 08    Názory
    Karel Steigerwald        
Vláda má v rukou věčné téma: zákaz komunistické strany. Poradí si s ním, neúspěšně. Téma se vrací pořád, neúspěšné je pokaždé. Dá to rozum: komunistů, jejich dětí a příbuzných je víc než nekomunistů a těch, kdo neměli za komunistu tatínka s maminkou. Komunisti útočili hlavně na elity, na špičky země, na kvalitu nahoře a podporovali průměr, za který považovali podprůměr. To trvá dál, i když komunistické panství odnesl čert. To je i dnes lidu na komunistech sympatické. Hubit nadprůměrné.
	Argument proti zákazu: už jsou jiní. KSČM nemá s KSČ nic společného. Omluvili se. Jsou parlamentní stranou. Tvrdohlavější kritici to teprve čekají: ať se komunisti omluví! Ať se přejmenují! Lidé, kteří měli s komunisty krutou zkušenost a sami nebyli komunisti, říkají: proč s těmi zločinci vůbec jednat? Polepšený a přejmenovaný komunista je jako pečený sněhulák.
	Komunisti se lidem šklebí a jsou tu dál.
Směšní už jsou jen lidé, kteří naléhají, aby se s komunisty něco udělalo. Vypadají jako podivíni, blázni, zavilí a kyselí lidé. Proti komunistům nikdo už nic nemá. Lidi říkají, nebezpečí od nich nehrozí, nekradou, jsou to dneska řádně zvolení demokrati. Všechny pokusy nějak je chytit na švestkách, že se pohybují za ústavou, končí neúspěchem, protože komunisti nejsou hloupí a protože je nikdo ani chytit nechce. Dělají, že už nemají žádnou vědeckou revoluční teorii, jak bude komunismus zase tvrdě panovat, ale mají. Občas se prokecnou. Jejich nepřítelem je kapitalismus. Chytat je za slovo a handrkovat se o formulace nemá smysl.
Komunistická strana má být zakázána ne proto, co je dnes, ale pro to, co byla. A za to, co přinesla státu a lidem. Zákaz nemá být politický, nýbrž kriminální. Spolčeni ve zločinu. Příběh extremistů, kteří organizovali násilí proti vlastní zemi, nemůže přeci skončit tím, že se všichni zašklebí a řeknou, ahoj, stará parto, jede se dál.
	Chtít omluvy je nesmyslné. Zříkat se marxismu, leninismu, stalinismu, trockismu je stejně nesmyslné. Hitler byl svého času bojovníkem za mír, Gottwald zas ochránce živností. To jsou revoluční taktiky, nic víc. Od komunistického hnutí nelze už čekat nic: je to už jen parta vyžírků, kteří balamutí chudé lidi a idealisty, aby si zabezpečili dobré bydlo v parlamentu. Revoluci nechystají, protože nemůžou. Zakázat se mají z důvodů hygienických. Za to, jak vládli. Co nám udělali.
	Mají být v ilegalitě, jako dnes němečtí nacisti. Po norimberském procesu nemůže být legální nacistická strana severního Bavorska. Navíc -podsvětí je pravá revoluční doména zločinců.
	Pokračující existence KSČM je zhodnocením té éry. Komunistům dávno otrnulo, vykračují si v politice jako pávi, kteří si nevidí do zobáku.
Že se z té křivdy někteří antikomunisti pomátli, není divu. Někteří neokomunističtí myslitelé se pomátli taky: vysmívají se antikomunismu s argumentem, že marxismus je dílo evropského humanismu. Existence KSČM jednu přednost má: viditelně trčí v demokracii jako starodávná obluda. Když ji zakážete, bude se jmenovat Strana sociální záchrany.
Ale o voliče tím přijde. Komunismus přitahuje magory víc než sociální záchrana.
	Zakažte KSČM z důvodů dobrého vkusu a pro nějakou alespoň trochu spravedlnost. Loupili, plenili, říkali tomu vědecké budování snů, měli na to organizaci, spikleneckou firmu zvláštního ražení, tak jim tu firmu zrušte. Ale kdo to dokáže v houšti paragrafů a mezi smečkami právníků? A zvažte v duchu české mazanosti, že vám pak komunisti přetečou do ČSSD. Spojení, jehož se stále ještě někteří socialisti štítí, nastane tak samovolně, přirozenou přitažlivostí dvou blízkých politických sil.

Komunisti se lidem šklebí a jsou tu dál. Směšní už jsou jen lidé, kteří naléhají, aby se s komunisty něco udělalo. Vypadají jako podivíni, blázni, zavilí a kyselí lidé. Proti komunistům nikdo už nic nemá.

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Kdy Paroubek předběhne USA ve výrobě cementu
8.12.2009    Mladá fronta DNES    str. 08    Názory
    KAREL STEIGERWALD        
Když o nich píšu jako o socialistech, hněvají se. Jsou prý sociální demokrati, žádní socialisti. Teď ale hostí v Praze evropské socialisty, své soudruhy. Kdyby Ústavní soud nezrušil volby, vítal bych vás jako premiér, řekl Paroubek soudruhům hostům. 
	Neřekl, že volby zrušil on sám. Přiznal, že za vlády ČSSD rostla v celém světě ekonomika. Jen přišla k moci ODS, nastala světová krize. Obě české politické strany v Paroubkově pojetí jsou nesmírně mocné. Přiznal, že ČSSD má na Fischerovu vládu mnohem větší vliv, než by odpovídalo počtu jeho lidí ve vládě. Pochválil se za to. Přesto bude dál prosazovat, aby Fischerova vláda odborníků byla nezávislá. Kdyby to tak nebylo, protestoval by. Poukázal na to, že navzdory hospodářským problémům, které by logicky měly zvyšovat podporu pro socialisty, vítězí konzervativní či liberální strany. Dochází tak k situaci, kdy nefunguje vědecký světový názor. 
	Jiří Paroubek se v projevu k hostům zavázal, že pokud bude ČSSD u moci, sníží Česká republika do roku 2050 emise skleníkových plynů o 50 procent. Neřekl však, kdy pod jeho vedením předběhneme USA ve výrobě cementu. Mohlo by to být také v roce 2050, aby se to soudruhům nepletlo. Beztak museli být z té podivné země dost vyjevení.

Generál Paroubek přebírá velení
4.12.2009    Mladá fronta DNES    str. 12    Názory
    Karel Steigerwald        
Americký sociální demokrat Obama chce víc vojáků v Afghánistánu, Paroubek s komunisty mu je nedá. Má vlastní plán: mírové nevojenské řešení. Lidé z Nobelovy ceny se zase sekli. Nobelovku za mír měl dostat Paroubek a KSČM, ne válečný štváč Obama. 
	KSČM vezmi nějaký kremelský čert, protože chce odjakživa povalit imperialistické USA, ale stanovisko ČSSD je, protože vyhrát nad štváči z USA nechce, přec jen na pováženou. Poláci například nabízejí 600 vojáků, Fischerova vláda nabídla 100 vojáků, školitelů Afghánců. ČSSD nedovolí ani muže. 
	Pokud se to prosadí, nadělá z nás Paroubek šmahem samé Bělorusy. Vojenskostrategické debaty jsou pro tuto situaci bezpředmětné, Paroubkovi nejde o to, jak se v Afghánistánu válčí či jak se tam líhne a nelíhne mír a svoboda a zda se má bojovat tak, či jinak, nebo vůbec. Pro Paroubka je afghánský mír problém vnitropolitický, nikoliv mezinárodní. V zahraničí totiž nejsou žádní voliči, kteří by ho mohli volit. 
	Je zbytečné mudrovat, co je nevojenské mírové řešení. Paroubek tím nemyslí, že by talibanci dostali četbou brožurek a diskusemi osvětu nebo že by si četli v arabském překladu Paroubkových mírových projevů. Nevojenské řešení, čirý blábol, je určeno domů: hle, muž s mírovou ratolestí, an jede na oslíku. Jiní haraší zbraněmi, teče krev, trpí civilisté a děti, on nabízí mír. To musí voliče dojmout. Navíc to slibně zní starými časy komunistické diktatury: boj za mír proti válce a imperialismu USA. Lahodně to zní i pro mírotvorné pošahance, nechtěnou pátou kolonu džihádu. I pro party Antiameričanů povoláním i srdcem to zní dobře. USA jsou přece všeho zla zdroj, kdo s nimi spolupracuje, spolupracuje se zlem. Tuto mnohotvárnou frontu Paroubek oslovuje, ne nějaké Američany, kteří mu mohou být ukradeni, byť je sám Obama americký druh sociálního demokrata. Jiří Paroubek říká jasně: Volte mě, jsem váš. Nezáleží na tom, zda jde o radar, válku v Afghánistánu či jiný podnik, v němž jsou Američané a ne Rusové. Teoretická otázka: jak by reagoval Paroubek, kdyby o vojáky žádalo Rusko pro boj v Gruzii nebo v Čečně? Dal by? 
	Chce být generálem míru. Takové strýce miloval už Lenin. Strýc Beneš říkal: Stalin jde k demokracii. I talibanci musí mít z užitečného Paroubka radost. Nechce vyhrát válku, oni ano. On chce vyhrát volby a to je jiná bitva než nějaký vzdálený konec Blízkého východu. U nás v západní Asii vidíme to všechno jinak. 
	Mohla by se udělat varianta starého hesla: Lieber islám, als tot. Dalo by se mládeži, dělaly by se demonstrace, zapalovali Židi i strýčci Samové s pruhy a hvězdami, sedící na žoku s dolary. Bin Ládin by byl na tričku s nějakým výrokem. Třeba: Osvobodím vás od satana. Nebo rázné: Džihád. Mír by se začal přibližovat. 
	Afghánistán, Irák, Blízký východ s ropou a celý militantní islám – větší globální problém demokratický svět asi nemá. Řešení známo není, neví ho ani Paroubek. Jasné je, že nic demokracii na planetě neohrožuje víc. Postup Bushe, Obamy, NATO a EU, co položka, to problém a spor. Právě odtud bere Taliban svou sílu, z nesvornosti demokracie, pro kterou je zdrojem síly právě ta nesvornost. Paroubek si udělal průzkum v ČSSD, osmdesát procent členstva s ním souhlasí. On je pouhý reproduktor, co lidé chtějí, to on, pouhá ústa lidu, říká. A to je zas problém náš. Tuto zdrcující písničku jsme už milionkrát slyšeli, nikdy v dobré souvislosti. Být ústy lidu, mluvit zaň, mít podporu skoro sta procent, však víme. 
	O sto vojáků školitelů nejde. Jde o mnohem víc. 

***

Chce být zřejmě generálem míru. Takové strýce miloval už Lenin. Strýc Beneš říkával: Stalin jde k demokracii. I talibanci musí mít z užitečného Paroubka opravdovou a nelíčenou radost. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Skovej každej svýho komunistu
1.12.2009    Mladá fronta DNES    str. 08    Názory
    Karel Steigerwald        
Haiku

Diář Karla Steigerwalda

Komunisti se plni znechucení opřeli do 17. listopadu. To jim nemůže mít nikdo za zlé, jsou to přeci komunisti a 17. listopad přivál do naší vlasti kapitalismus, svobodu a demokracii. Následky jsou děsivé.
	Země je vyhladovělá a zpustošená. Lidé se bojí něco říct, kdo je proti kapitalismu, tomu hrozí kriminál, cestovat se naoko může, ale stejně nikdo nikam necestuje, protože lidi jsou zbídačelí. Dětem ve školách vymývají mozky věčným vychvalováním bank. Přitom většina dětí nosí boty po bráškovi a čokoládu si může dovolit jednou za rok.
	Nebo domy ve městech: padají, podpírají je dřevěné trámce. Urvané okapy. Vítr sviští ve světlíku, na schodišti dravci, kteří bezohledně vybírají nájemné, i když voda neteče. Ale to kapitalistům nevadí. Prachy v pytli, šklebí se v limuzínách. Bláto stříká na chodce, když se kapitalista s polonahými ženami na zadních sedadlech řítí za podnikáním.
	Ještě že komunisti zvedli svůj hlas. V prolhaných oslavách, kde se kapitalisti navzájem vychvalovali, zazněl jako zvon pravdy.
	Zásobování také kulhá. Všude fronty, v krámech nic, pár sklenic s okurkami a zelí. Za pultem vyhladovělí drzí prodavači. Jinak vám nic neprodají než za peníze, ať jste třeba vdova s děckem. Nebo šatstvo. Přešívá se kabát po tchyni, sukně se záplatují, ponožky látají. Nabídka na trhu, hanba mluvit. Všechno jen v šedivé nebo modré barvě. A když už se odhodláte na zimu koupit duklaplášť, oni ho nemají, leda pod pultem, kde ho kupují televizní herci a řezníci. Za vlády KSČ bylo duklaplášťů dost. Říká se vtip: Přijde pán do mlékárny. Dobrý den, nemáte maso? Prodavačka odpoví: My nemáme mléko, maso nemají v masně. Ten vtip sedí na dnešní dobu jak ulitý.
	Za posledních dvacet let nás předběhla už i Itálie, která bývala daleko za námi. Z kvetoucí země, kde bylo skoro všechno lehce dostupné na poukaz, kde skoro každý mohl mít trabanta nebo si postavil stan v Bulharsku, stala se poušť plná přecpaných hal s nepotřebným haraburdím, odloženým lidmi ze Západu. Trabanta dnes neseženete, ani když máte známosti mezi zpěváky.
	Ostatně i mezi těmi je pěkná paseka, přežil to snad jen ten Gott. Ostatní zpívají za prachy bezcitné písně. V televizi vysílají soutěž, jak se dva lidojedi navzájem před kamerou požírají, což má být výcvik pro mládež, aby viděla, co ji v životě čeká. Nesežereš, sežerou tě! Kam se podíváte, tam je také plno sexu a žádná láska. Řekněte dětem, jak létají dvě babočky v roztomilém reji lásky, vysmějí se vám. Budou na vás posměšně pokřikovat orál, anál, grupáč. Tak se mrzačí duše už od útlosti.
	Všude je plno vrahů. Když to takhle půjde dál, brzy se vybijeme všichni. Víc lidí se za týden zavraždí, než narodí. Kdo by se také chtěl rodit, do takových poměrů.
	Na komunisty, kteří jediní říkají pravdu, se chystá hon. Chtějí je zakázat a zavřít do kriminálu jako zločince. Ale lid je nedá. Báječně se rozjíždí celonárodní akce Skovej každej svýho komunistu, ať ho nenajdou. Buržoazní policie zvoní, rozkopne dveře, povalí sirotky a komunisti nikde! Schovaní v prádelníku! Škvírou se podívají, jak policista odchází, pak vylezou a budou zas mezi námi.
	17. listopad, jímž začalo naše dvacetileté hoře, je pryč. Příští rok už se oslavovat nebude. Začne se vyšetřovat. Kdo to spustil, jak se domluvili a za čí prachy. Pak se i k nám zas vrátí staré dobré časy reálného socialismu. Budou trabanty, výjezdní doložky a Tuzex bude patřit pracujícím. Havel půjde do vězení a Paroubek do RaJ v Praze 1.
Příští rok se všichni sejdeme pod povalenou sochou Lenina. Heslem budiž nám Vítězství je jisté, vzhůru na imperialisté.

Foto popis| Foto popis|

Lesní rohy vytrubovaly změny
30.11.2009    Mladá fronta DNES    str. 10    Názory
    Karel Steigerwald        
Změny chce dnes kdekdo. Objevuje se také hned několik stran, které změny slibují. Uplynulý víkend konečně de jure vznikla TOP 09, jednaly Věci veřejné a další neparlamentní strany. Ustavující sněm TOP 09 nepřinesl žádné překvapení, stalo se, co se očekávalo. Vedení bylo zvoleno, program schválen. Zakládat nové strany je krásné, všechno je poprvé, politické ideje voní novotou, minulost žádná, na obzoru především naděje.
	TOP 09 však není bez minulosti. Její předáci politickou minulost mají. Nenabízejí také nic nového. Přesto vzbuzují velké naděje. Jejich trumfem je předseda, evropsky zkušený a znalý konzervativec, přitažlivý svou originalitou. Mají zkušeného místopředsedu, zběhlého v politické praxi, s pověstí kvalitního ministerského finančníka. Dál pak už nemají skoro nic. Krom idejí, pěkných návrhů a plánů. Například chuť snižovat státní dluh je chvályhodná. Ale snižovat státní dluh slibuje dnes každý, i politická strana, která jej s náramným apetitem zvětšuje.
	Popularita, kterou Schwarzenbergovi trubači mají teď, může rychle vyvanout. Zelená je všechna teorie, všechny politické sliby, strom života může rychle uschnout. Kdo si čte dávné plány a cíle politických stran, dávná vyhlášení a vzpomene si na dnešek, propadne beznaději. Slibů a dobrých plánů je vždycky dost, ale jsou to vzdušné zámky.
	Sliby TOP 09 jsou vesměs lákavé. V jaké koalici, s kterými stranami je tato nová strana bude chtít plnit, to se teprve dozvíme. Koaliční systém, znáte to, je dějiště kompromisů a zrad. Jinak to ani být nemůže, koaliční vláda je pokračováním předvolebních válek jinými prostředky.
Proto nemají programy stran příliš velký význam, obvykle na ně dojde jen trochu. Bývají to dobré úmysly, jimiž se dláždí cesty do politických pekel.
	Veřejnost je ráda naivní, TOP 09 vítá jako pytel, aniž ví, jaké zvíře pak vyskočí. Strana navíc vzniká na terénu, na němž pravidelně páchají harakiri různá uskupení, ODA počínaje, US konče. Většinou proto, že nenajdou svůj přitažlivý a originální program. Program nahrazují moralistními frázemi typu „normální je nelhat“. Je to terén kdesi kolem ODS, v málo srozumitelném šerosvitu, směrem víc doprava, k jakémusi pravějšímu konzervatismu, a současně také směrem víc doleva, což jsou tahy, které harakiri logicky plodí.
	Pro politické stratégy je přesto vznik TOP 09 důležitý tah. Na politické ose se TOP 09 usadila srozumitelně. ODS se nabízí jako nový koaliční partner, pro dnešní ČSSD je to další nepřítel. Pokud se TOP 09 a případně některá další malá strana nabízející změny dostane do Sněmovny, může se politické jeviště velmi rychle a zásadně překreslit. Kdo si nepřeje žádnou podobu skryté či viditelné koaliční vlády komunistů s Paroubkovými socialisty, může v tom vidět naději. Rozhodující však bude, odkud se hlasy pro tyto nové strany vezmou, jestli z ODS, která nyní problematizuje sama sebe, nebo z nevyčerpatelného zdroje nevoličů, či naopak z voličů ČSSD. Pokud TOP 09 vyroste na byvších voličích ODS, středopravé liberální a konzervativní naděje se mohou změnit v tragédii.
	Volby jsou za půl roku, to je dost času, aby se kterýkoliv politik a kterákoliv strana mohli dostatečně znemožnit, nebo naopak povyrůst.
Bude to období riskantní i pro TOP 09. Má vpředu pár hvězd, vzadu neznámé zázemí. Dělat dnes kombinace je zbytečné. Stejně to všechno po volbách bude jinak. Bahnitá nehybnost, v níž už delší dobu česká politika sedí jako postřelená kačena, nebude už trvat dlouho. Lesní rohy na sněmu TOP 09 zněly krásně. Co bude dál, neví zatím nikdo.

***

Veřejnost je ráda naivní, TOP 09 vítá jako pytel, aniž ví, jaké zvíře pak vyskočí. Strana navíc vzniká na terénu, na němž pravidelně páchají harakiri různá uskupení, ODA počínaje, US konče.

O autorovi| Karel Steigerwald komentátor MF DNES
Foto popis| O autorovi| Karel Steigerwald komentátor MF DNES
Foto popis|

Má žák špičaté uši? Tak to je trojka
27.11.2009    Mladá fronta DNES    str. 12    Názory
    Karel Steigerwald        
Haiku 
Diář Karla Steigerwalda

Škola se modernizuje. Rákoska, která by žáky na praktický život opravdu připravila, je pryč. Na obzoru je znalostní ekonomika, která prý vytlačí ekonomiku neznalostní. 
	Školy objíždí Mgr. Kafuňková, kterou nemohu jmenovat, aby neměla zbytečně reklamu. Přednáší učitelům nejnovější vědecké poznatky z grafologie a fyziognomistiky, aby věděli, jak vědecky na žáky, když už není ta rákoska. Grafologie je věda, která všechno pozná z písma. Fyziognomistika není věda o gnómech, nýbrž o ksichtech lidí. Čelo, nos, uši, modré oči, Sieg Heil! 
	Učitelé si dělají výpisky, baba inkasuje honorář. Přednáší od devíti ráno do jedné odpoledne. Učitelé se jí trochu smějí a trochu ji obdivují. Baba to má pěkně seřazené a postupuje podle nejnovější vědy. Má pro učitele radu: každá metoda je geniální, jsme-li my geniální. Z rukopisu poznají učitelé, jestli je žák vlídný, vznešený, že má sklony k pokrytectví, nebo je vnitřně prázdný se spádem k hysterii. Hrají tam roli záhadné pojmy, jako je girlanda či arkáda, kvadranty vzpoury či umíněnosti, horní dotažnice a účaří písma. V písmu se bije pravoběžnost s introverzí, rozum s citem, mužská energie jang se svědomitostí a zbrklostí. Myslím, že jang z toho musí být i učitelé. Dělají tolik štráchů se žáky a ono stačí, aby kluk něco napsal a už je všechno o něm jasné. 
	Nejlepší je, když se žactvo podepíše. Podpis, píše baba v příručce, žáka reprezentuje. Objevila, že pro toho, kdo píše na počítači, je to jediný písemný projev. To jsme nevěděli. Kdo se podepíše nečitelně, říká o sobě, že to vlastně není on. Kdo dělá na konci háček, je útočný jak harpuna, kdo má podpis malý, netouží ubožák po vzletu. 
	Fyziognomistika je mnohem složitější. Začali s tím Platon i Aristoteles. Vychází se z ideje, že každej je jinej, a co má člověk uvnitř v duši, to mu naroste i na ksichtě. 
Pro pedagogy opět neomezené možnosti. Vidí v tváři povahu, nadání, inteligenci. Jednoduše to říká známé haiku: Podle nosa poznáš kosa. Je i složitější haiku, roztomile sprosté: Podle zpěvu poznáš ptáka, podle ptáka škodováka. 
	To ale Mgr. Kafuňková učitelům neříká. Mohla by narazit. Raději dělí tvář na sektory, všude je něco vidět, kdo má srdce na dlani, kdo je otevřený, nebo zákeřný, hloupý a chtivý, kdo má talent na matematiku. Podle baby se rovnou mohou psát známky. Špičaté uši jsou trojka ze zeměpisu, velká brada jednička z angličtiny. 
Kdo má oči chtivé a u sebe, bude mít smutné stáří. Baba neříká, jestli z chudoby, nebo kvůli nemocem. Velký nos je hmotné bohatství, skoba znamená Žida. A to už se dostáváme k jádru věci. Celá teorie silně zavání nejen blbostí, ale hlavně rasismem. Třídí lidi podle vzhledu, vlasů a očí. Svou roli hraje i chůze. Kdo se klátí, kdo poskakuje, hned je na darebáka vidět. To už všechno známe, vynechala jen třídní původ, oblíbené perzekuční kritérium komunistů. 
	Baba, která je odbornicí na personální řízení, tomu sama buď věří, nebo je mazaná a na prachy. Budiž, zemi zaplňují všelijací lidé. I grafologové s fyzioksichtaři. Zarážející je, že ji berou vážně mnozí učitelé a že školy za její bludy vyhazují peníze. Učitelé, ty osoby vzdělané, by měli vědět, že třídit lidi podle vnějšího vzhledu, podle rukopisu, nosu, očí a chůze je hloupost, která už natropila v dějinách mnoho zla, zejména když se k tomu přidal vědecký háv. Knihy, v kterých se z hrbolků na lebce dedukovaly sklony k zločinu, jsou dávno předmětem posměchu. 
	Ne v našich školách. Tam řádí vědkyně, grafoložka, fyziognomistka. 
Dostat se k ní rukopis tohoto článku, to bych koukal. Nadutý fracek, sprosťák konvexního profilu, s nepřátelskou horní dotažnicí v písmu. 

Foto autor| KRESBA: MIROSLAV KEMEL, www.kemel.czFoto autor| KRESBA: MIROSLAV KEMEL, www.kemel.cz

Proti lidem jsou kukaččí mláďata hotový hadr
25.11.2009    Mladá fronta DNES    str. 11    Názory
    KAREL STEIGERWALD        
Vědci už zjistili, proč kukaččí děti vraždí cizí ptáčata. U lidí se to stále neví. 
Malé kukačče to dělá kvůli žrádlu. Celé hodiny usilovně vystrkuje cizí ptáče z hnízda, kde je ono cizí, až to ptáče vypadne. Jako lidi. Ti také v cizím hnízdě... však víte. 
	Lidi to ale kvůli žrádlu většinou už nedělají. Opatřili si správnější příčinu: ideály. Němci vraždili lidi, i když měli jídla dost, protože měli potíže s podlidmi. Komunisti vraždili nepřátele pokroku. Nepřátelé čarodějnic upalovali čarodějnice. Dneska je v módě vraždit psy pohanské a sluhy amerického imperialismu včetně těch imperialistů. Velí to Korán, potažmo jeho divočejší výklad. Křesťané, na to nezapomínejme, v tom lítali stejně. Svaté války včetně loupežných tažení k Božímu hrobu kdysi. Už je to však přešlo, je to učení staré, zjemnělé, málem bezzubé. V dobách slávy, kdy složkou víry byla nenávist, žehnal Bůh oběma válečným stranám, což mi bylo nepochopitelné, dokud jedni marxisti nezačali vraždit druhé marxisty. 
To už mi svitlo. Proti lidem jsou kukaččí mláďata, ta holátka bez ideálů, hotový hadr. Přesto se jim vědci celého světa věnovali mnohem víc než lidem. Ta léta výzkumů kukaččích hnízd přišla nazmar. Co je nám po tom, proč vraždí kukačky. Měli do hnízd dát lidi a pozorovat, co bude.

Chudej je hodnej, boháč darebákem
24.11.2009    Mladá fronta DNES    str. 08    Názory
    Karel Steigerwald        
Chcete, aby váš kolega lempl měl stejný plat jako vy, který dřete a snažíte se? 
Přeje si to 37 procent občanů. V roce 1991 to bylo 22 procent. Výrazně stoupla i poptávka po rovnosti na úkor svobody. Konkurenci považuje za prospěšnou o třicet procentních bodů méně občanů než tehdy. 
	Takový je výsledek rozsáhlého průzkumu veřejného mínění Masarykovy univerzity a společnosti SC&C. Vypadá to, jako by republika udělala čelem vzad a namířila si to za hodnotami, které oficiálně vzývala komunisty řízená společnost před rokem 1989. 
	Ty hodnoty se jmenovaly nesvoboda, rovnostářství, žádné vystavování konkurenci, žádná rizika s tím spojená. Žádné dobývání chleba v potu tváře. Komunistická vláda, které patřilo vše v zemi, odměny a platy přerozdělovala podle své úvahy. Nikdo nebyl ohrožen (kdo se nevzpouzel vládě), všichni dostávali do svých stejných žaludků přibližně stejně. Nikdo nebyl nucen zvyšovat výkon, takové úsilí bylo spíš škodlivé než honorované. 
	Odměňovala se úslužnost, šedivost, pasivita. 
Odměnou bylo bezpečí chudoby, nedostatek téměř všeho na trhu, rozpadající se země. 
	Po tom všem mnozí občané zase touží. Myslím, že to není jen důsledek komunistické vlády. Ta názorně na tisících příkladů ukazovala, že rovnostářství, masivní přerozdělování a centrálně řízené hospodářství jsou vražedné kombinace, které přinášejí vražedné výsledky: chudobu, zaostalost a chátrání. Touha Čechů po rovnostářství, nechuť ke svobodě a soutěži jsou asi staršího data. 
	Ne nadarmo jsme už dávno vynalezli husitství s jeho nenávistí k majetku. Věří se, že chudej je hodnej, boháč darebákem. Sám mistr Hus říkal: Kdo bohat, ten rohat. Rumcajs chudým dával, zatímco kníže pán v Jičíně byl blbec a uměl francouzsky. 
Hloupej Honza s buchtama byl vždy větší hrdina než strojní inženýr, který vystudoval v nepřátelské Vídni. 
	Když vám před očima bohatne soused, máte dvě možnosti: snažit se zbohatnout také, nebo začít proti sousedovi boj s cílem bohatství mu sebrat a případně souseda zlikvidovat. Ne náhodou u nás za komunistů zestátnění bylo kromě Ruska nejdůslednější, až do toho posledního švícka. 
	Ale problém je, že rovnostářstvím žádného bohatství nikdo nedojde, natož totálním znárodněním. Na první poslech to zní „seberte bohatým, co mají, a rozdejte to chudým“. Brzy však přijde rozčarování: chudí nezbohatnou, všichni zchudnou. Ale když máte cizí majetek před nosem a někdo vás navádí „popadni to“, je to lákavé. Je to lákavé i pro politiky, kteří to radí. Jak snadno vám mohou blbnout hlavu! 
	Pokud mají lidé svobodu a vydělávají si podle tržních zvyklostí a o jejich blahobyt se nestará stát, nýbrž oni sami, zem bohatne. Bohatnou bohatí a s nimi bohatnou i chudí. Jako politická devíza je to v naší tradiční polohusitské společnosti nepoužitelné. Výsledky průzkumu, o němž je řeč, jsou pro naše populisty potěšitelné. Lidi chtějí zpátky! Pro republiku jsou to výsledky nebezpečné. Stále ještě nemáme svobodu v sobě dost upevněnou, a už tu vratkou loďku lidé opouštějí. 
	Pokud nás průzkumy neklamou, to staré dobré české, že jsme všichni z jedné poctivé chalupy a že máme stejné žaludky, už zase může vítězit. 
Ošoupaný vtip o praseti, které nemám, zatímco to sousedovo má z božího dopuštění chcípnout, stále ještě není mrtvý. 
	Ale pozor na průzkumy. Touha lidí vrátit se do socialistického kotce nemusí být upřímná. Možná to říkají naschvál, naštvaní z nynějších pomatených poměrů. Ve skutečnosti třeba ani nechtějí, aby se ti nařvaní a primitivní zupáci, kteří to srovnali do latě a všem poroučeli, vrátili. 
	Třeba jen chtějí, aby slušnost ve státě posílila a aby ubylo lumpů. 

***

Mají-li lidé svobodu a vydělávají si podle tržních zvyklostí a o jejich blahobyt se nestará stát, nýbrž oni sami, zem bohatne. Jako politické heslo je to však v polohusitské tradiční společnosti nepoužitelné. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Lítáme v tom oba, Paroubek i já
20.11.2009    Mladá fronta DNES    str. 12    Názory
    Karel Steigerwald        
Haiku 

Máme stejný problém. 
On si popletl herce Pavlatu s exsenátorem Pavlatou. Já jsem si v článku spletl Smetanu s Dvořákem, kterému jsem přisoudil Mou vlast. 
	Oba v tom trapně lítáme. Paroubek o chlup víc, což je spravedlivé, protože je to politik, já ne. Herci Pavlatovi přisoudil krádež, kterou zaměnil za perzekuci druhého Pavlaty, což se lidem jeho postavení tenkrát stávalo často. Pro poučení se k tomu hodí haiku: Komunisti říkali, když lidi trestali, že kradou, když trestaní jen reptali. 
	Já jsem se naštěstí o Smetanově syfilidě, kterou neměl, nezmínil. 
Mohl jsem říkat: člověk s takovou nemocí nemohl složit Mou vlast! 
	Dnes oba vypadáme jako hlupáci, já víc. Kdybych byl chytrý jako Paroubek, bránil bych se, že Smetana si Mou vlast nezaslouží i z dalších důvodů. Že právem byla přesunuta k Dvořákovi, který si ji zaslouží víc, protože je z chudé řeznické rodiny, což je i náš program. 
Jaroslav Hašek píše, jako by znal Paroubka a mě, že v Budějovicích propíchli obchodníka s dobytkem a že o jeho bratrovi pak říkali: to je bratr toho propíchnutýho, to bude taky pěknej lump. Přesně tak jsme dopadli, já, bratr i inženýr. Tři vyřízení blbci. 
	Pavlatové Paroubka rozčilili, ať už ten či onen (oba jsou to jeden čert), protože řekli, že sociální demokracie je porodní bábou komunismu. Povedení bratři chtěli přepsat dějiny, to splete každého. Chtěli říci, že sociální demokracie je stranou marxistickou, pod vedením Marxe do toho v 19. století šla, nad hlavou prapor padlých revolucionářů, s Komunistickým manifestem v ruce. Založila internacionálu, mezinárodní marxistický orgán. Povedení bratři chtěli také říct, že ze sociální demokracie se v důsledku rozdílné interpretace svatých knih K. 
Marxe časem vykulila ostřejší frakce. V Rusku, přestože byla v menšině, zvaná bolševici, jinde komunisti. Porodní bába toho vykulení, sociální demokracie čili strany socialistické, naopak od Marxe trochu couvla k pragmatismu a větší vypočítavosti. Komunisti měli tezi „kapitalismus vyhubit“, což bylo podřezávání větve, protože pak už neměl komunismus kdo financovat. Sociální demokracie si našla umírněné „kapitalismus nechat“, ale pravidelně tu ovci stříhat, ať socialismus financuje. Od té doby máme v Evropě socialistický kapitalismus ostříhaných ovcí. 
	Tak chtěli vykutálení bratři falšovat dějiny. Naštěstí je kolega Paroubek oba odhalil, zloděje i herce. Ve světle toho odhalení je záměna bratrů malicherná. 
	Já jsem na tom hůř. Smetanu a Dvořáka mi vyčítají dodnes. Jsem předmětem posměchu, a když se zaštiťuji Paroubkem, že i on to někdy poplete, posměch se nezmenší. Paroubek má argumenty. Upozornil v novinách, že bratři Pavlatové se s pomocí ODS spojují s jednotkami SS a obdivují diktátora Pinocheta, což média čtenářům tají. Já tak řízné argumenty nemám. Smetana se s SS nespojoval, patrně o nich ani nic nevěděl. Mám jedinou omluvu: Někdy v noci ve snu Dvořákovu Mou vlast slýchávám. Je mnohem lepší než ta od Smetany. Napsal ji velký předchůdce ČSSD. Probouzím se zpocený. Nikdo mi to nevěří. Zkouším v noci Dvořákovu Mou vlast zapsat do not. Jenže noty neumím. A nemám hudební sluch. 
	Spolu s Paroubkem si ráno vzpomenu na Hannah Arendtovou, jak v „Eichmannovi v Jeruzalémě“ označila oba bratry i s celou ODS jako banalitu zla, která porodila nacismus. To je varovné. Kolega Paroubek se potit nemusí. Varování Arendtové je pamětliv. Jednotky SS nevelebí, Pinochetem pohrdá, s komunisty zatočil už před dvaceti lety. I na Pavlaty dojde. Je před mou zaměněnou vlastí krásná budoucnost. 

O autorovi| Karla Steigerwalda, Diář
Foto popis| O autorovi| Karla Steigerwalda, Diář
Foto popis|

Vy nejste můj prezident
18.11.2009    Mladá fronta DNES    str. 10    Názory
    Karel Steigerwald        
Píská se. Fuj, hanba, odejděte. Bývalá úřednice ministerstva zahraničí, kterou nebudu jmenovat, abych nezvětšoval její prožluklou slávu, takto křičí na prezidenta v Havlově kostele, stejně jako její lidé u věnců na Národní třídě. Není to její prezident, křičí úřednice. 
	Ale proč by měl být? Nevolila ho. Je to prezident těch, kdo ho volili. Příště to může být jinak. 
Bude mít třeba Paroubka, to zas nebude můj prezident. Všech bývají králové, diktátoři, v naší kotlině generální tajemníci. Demokracie je výběr a změna, kdo není zvolen, čeká na svou příležitost. Dočká se, nebo ne. Hodnostář v demokracii nemůže být nikdy všech. Všech je ta republika, ne ti činitelé. Republika trvá, činitelé se mění. 
	Pískání na prezidenta mi nevadí. Stát, v kterém se smí protestovat proti všemu, je na dobré cestě. Neexistují svatá tabu ani zakázané názory. Existuje politická soutěž, prohry a výhry, konflikty názorů a činů, dočasní vítězové a poražení. Patří k tomu vztek, pískání, slzy a pěsti ve vzduchu. 
	Ale existuje vkus. Oslavy dvacátého výročí velkého vítězného Listopadu jsou oslavy založení nového státu, nové republiky. Ta republika, nebo řekněme soubor hodnot, které ji stvořily, není ani Havla, ani Klause, ani Paroubka či Topolánka. Jen nevím, jaké hodnoty by to asi měly být. Dvacet let starý český stát je chudák, už skoro nic nepředstavuje, každý si do něj kopne. Že stát předsedá EU? Paroubek to rozkopne. Je rád, že tím zasolí Topolánkovi. Že zasolí státu, jedno jest. Listopadové oslavy ani na pět minut lidi nesjednotí na společné úctě k něčemu společnému - do ticha věnců hodí se křičet a pískat, protože to bude slyšet. Z toho hluku se ale ozývá prázdno - republika nemá pro lidi nic společného, ale protože republika jsou lidi, opravuji: lidi nemají co spolu sdílet. 
	U svíček s věnci na Národní třídě byli všichni čelní politici: to by se to tam mohlo servat do krve, kdyby každý pustil z chomoutu svou nenávist jako lidi té úřednice, které nenapadlo, že ta prostora s věnci patří republice. Ne jim nebo prezidentovi. A že se tam činitelé klaní, protože tam jako by padala nesvoboda, že tam každý občan má tiše sám od sebe chvíli stát s myšlenkou, děkuji ti, žes mi to osvobození dopřál. 
	Mít spor s prezidentem je normální. Vést s ním politický boj taktéž. Pískat u věnců je trapné a nevkusné. Ba co víc, je to vychytrale zbabělé. Svátek má republika, já jí vylezu po zádech před kameru a hvízdnu. Váží si někdo tohoto našeho nejlepšího státu? Dá mu někdo alespoň pět minut úcty? 
	Prezident je odpůrce Lisabonské smlouvy. To je nynější důvod k protestům proti němu. Prezident použil všechny dostupné politické prostředky k boji proti té smlouvě, protože je svobodný jako každý občan. Prohrál a smlouvu podepsal, protože to od něj očekává ústava. To je velká lekce z demokracie zuřivcům. 
	Jejich křik a pískot je nepříjemný: kdyby měli moc, dají z té zuřivosti třeba i mě do vězení, že se jim teď posmívám. Udělali by to s dobrým svědomím: jejich věc je spravedlivá. Kdo jí stojí v cestě, musí padnout. Říkají, že jich je v Evropě včetně úřednice z ministerstva půl miliardy. Smysl Listopadu byl ale jiný, starodávný, voltairovský: bránit svobodu všech Klausů, aby mohli jít proti proudu, aby mohli říkat, co nikdo nechce slyšet. Demokracie, to se málo ví, nemá sloužit většinám, ty to nepotřebují, nýbrž hlasům osamělým. 
	Ale pozor, pískající lidi: od Újezdu duní Dělnická strana. Má národ na praporu, a to pak bude jiné kafe. Nebylo by to poprvé, že svoboda zahynula na malicherné nenávisti. 

***

Přít se s prezidentem je normální. Vést s ním politický boj taktéž. Pískat u věnců je nevkusné. Ba co víc, je to vychytrale zbabělé. Svátek má republika, já jí vylezu po zádech před kameru a hvízdnu. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Politici nejsou hloupí. Nabízejí nic
13.11.2009    Mladá fronta DNES    str. 12    Názory
    Karla Steigerwalda        
Haiku 

Teď, o slavném dvacátém výročí, se hodí pohovořit o politice. Lidi jí už nevěří, jsou zklamaní. Nedostali, co chtěli. Ale světélko bliklo. 
	V posledním průzkumu veřejného mínění na téma „komu věříte“ se na prvním místě objevil Státní rozpočtový úřad. Důvěřuje mu 81 procent dotázaných. Vláda, prezident, parlament, soudnictví a policie zůstali daleko vzadu. Proč právě Státní rozpočtový úřad, který celkem ničím v poslední době nevynikl, není jasné ani odborníkům. Je to výsledek překvapivý o to víc, že žádný Státní rozpočtový úřad neexistuje. Uklidnit nás může jedině to, že celá věc se stala v Maďarsku. Tam ještě mají pro humor smysl a do seriózního průzkumu tento vymyšlený úřad zařadili, aby bylo jasnější, jakou cenu průzkumy i dotázaní mají. 
	Pro politiky, kteří se o průzkumy opírají, je to důležitá inspirace. 
Úspěch u voličů má to, co neexistuje, o čem nikdo neslyšel a co nikdy nic nevykonalo. Naše politika tím směrem jde, průzkumy neprůzkumy. Nejoblíbenější je Fischerova vláda, která celkem nic důležitého nerozhodla, protože nesmí. A když se objeví nová politická strana, letí její obliba nahoru dřív, než ta strana cokoliv udělá. Oblibě se těší politici, kteří spíš mlčí, usmívají se, nic neřeknou, nebo dokonce neexistují, to ani nemusíme být Maďaři. 
	Lidi odjakživa rádi věří v nic. 
Všichni ti malovaní bozi, kteří měli tvář, jména i přidělený referát, zkrachovali. Zkrachovali i bozi císařové. I bozi marxismu. Celosvětový úspěch, a hned ve třech náboženstvích, má Bůh, který podobně jako Státní rozpočtový úřad není, nemá jméno, je nekonečný, neviditelný a všeobecný. To se lidem líbí už několik tisíc let. 
	Lidi milují, co nebylo, co není a co nebude. Opravdový politik to ví a umí to nabízet. Odměnou je mu láska voličů. Už jste někdy viděli politika, který by lidem řekl: Zalezte, vláda vám nic nedá, protože nic nemá? Neviděli, i když by to byl politik nejpravdomluvnější. Ale takového byste nechtěli a nezvolili ho. Nebyl by vám k ničemu. 
	Zato politiků, kteří šíří bludy a slibují, že vláda dá lidu všechno, na co má lid právo, jsou plné sněmovny, vlády a později i posvátné hřbitovy. Vypadá to, že politici se tlačí na místo Boží, že jsou to políři na staveništi dobra a blahobytu. Rádi by také byli věční a nekoneční. K tomu slouží i Státní rozpočtový úřad. Maďaři ho mají rádi, protože neexistuje. Jsou jako my. 
	Fischerova vláda má ohromnou popularitu. Lidé jí věří jako tomu rozpočtovému úřadu. Je prý plná odborníků. To je strhující blud. Bajka o odbornictví je posledním trikem politiků. Zahalí se do odbornictví, když je zle. A funguje to. Vládě odborníků se lidi rádi pokloní, i kdyby tím odborníkem byl například Pecina. 
	Co je odborník na vládnutí, nikdo ale neví. Každý by rád politiku nahradil blíže neurčenou a neznámou odborností. To kdyby se povedlo, budeme šťastni! Podstatou úspěchu dnešní vlády je – nic. Nevládne se, nepadají rozhodnutí, jen se to udržuje v chodu. Dá se do Bruselu Füle, aby to jelo dál, neví se proč, a to lidi uvádí v nadšení. Je to důležité zjištění, vláda, jejímž úkolem je pokud možno nevládnout, má největší úspěch. 
	To se může prosadit i po volbách. Fischer by mohl být zas předsedou vlády. Mohl by to vzít za Paroubka i za Topolánka. Nebo za Kalouska, za zelené, za kohokoliv. Když vydrží dál nabízet nic, udrží si náskok před ostatními politiky. Mohl by už do voleb jít jako půjčený nezávislý odborník v čele ČSSD nebo ODS. To by dosáhl v průzkumech popularity 130 procent a trhl by i Státní rozpočtový úřad. Politika ani dnes nemusí házet flintu do žita. 

O autorovi| Karla Steigerwalda, Diář
Foto popis| O autorovi| Karla Steigerwalda, Diář
Foto popis|

odborníka z Moskvy
11.11.2009    Mladá fronta DNES    str. 10    Názory
    Karel Steigerwald        
Trafika pro 

Tak máme konečně eurokomisaře. Politici se dohodli, vláda splnila. Je to velké vítězství. Füle je vzdělaný diplomat, zkušený v prostředí evropské politiky. Tráví v ní v plné síle už víc než dvacet let. 
	Mohlo to také dopadnout špatně. Že se nakonec přijatelný pán objevil, nemuselo se stát. Pan Füle je, jak to bývá, společným kompromisem jakési většiny. Na vyhraněnějším pánovi by se neshodli – řešení obvyklé v katastrofických situacích a v situacích velmi nízkého konsenzu soupeřících stran. 
	Podobně vznikl před lety, když už se vzpomíná, Alexander Dubček. Pan bezvýrazný, který nakonec pohnul komunistickou zeměkoulí. To se od Füleho nečeká. Podobně jako Dubček tento politicky neutrální úředník žádnou koncepci nepředstavuje. Nebo všechny, kdyby bylo potřeba, je úředník. Od eurokomisaře se také žádné zásadní samostatné koncepce nečekají. Stroj jede, a to je hlavní. Jmenování komisaře je problém vnitropolitický, koho tam dají, ten tam je. Žádnou domácí politiku nepředstavuje, je reprezentantem Unie všeobecně, nikoliv domova konkrétně. Odjede a pět let o tomto nejlépe placeném úředníkovi světa neuslyšíme, jako o Špidlovi. Pokud nezačne jako Špidla chytat sluneční svit do sítí. 
	Důležitost Füleho jmenování je právě v tom jmenování – že nastala shoda a že tuto další havarijní zatáčku české politiky máme za sebou. 
Je to skutečný úspěch – v politice, která už dlouho nedokáže nic jiného než vyjadřovat nic. Füle je zkušený, je to, jak se módně říká, odborník. K čemu je ta odbornost použitelná a co přinese, však neví nikdo. Nikdo také nic nečeká. Prostě tam je a můžeme si oddechnout. Je to pořád lepší, než když tam za časů trafiky dali z bezradnosti Teličku a pak ho perfidně vyměnili za trafikanta Špidlu. Füle snad pražské vládní otřesy přežije. I když – výměna za diletanta, odpadlého z politické tabule, je vždy možná a člověk už nesmí vylučovat žádnou fantazmagorii. Vždyť i Vlčka tam dali na pár týdnů a je tam už, slavný předseda Sněmovny, čtvrtý rok. 
	Füle bude vadit mnoha lidem. Má ruské vzdělání, byl komunistou. Někoho třeba napadne, že zase mají Rusové dalšího muže v úřadě. Vyloučit se to nedá, důvod pro to také není. Prostě je všeobecná renesance předlistopadového světa. Neuspěl Vondra, odborně zdatný jako Füle, navíc chartista, rebel proti nim. Uspěl jejich Füle. To je trend, odpovídá to mocenské pozici a vnitřním poměrům v ČSSD a KSČM. Komisařem by jednou mohl být i kosmonaut Remek, koukal by na EU z výšky. Tůma, vynikající odborník, perfektní vzdělání, prokázané schopnosti, nekomunista, mezinárodní pozice – vláda mu při zkušebním hlasování dala jeden hlas. 
	Politika je rozštěpená, nemyslím teď pravolevě, nýbrž: propast mezi tím, co je pro politika dobré, výhodné, taktické, a tím, co je dobré pro společnost, se moc prohlubuje. Paroubkovský trend „spojím se i s Marťany“ slaví úspěch na všech frontách. Politici se mění v Marťany, důstojníci mají na přilbách místo srpu a kladiva zkřížené granáty a z nebe padají doktoráty. Proti tomu je odborník z Moskvy vlastně ještě snesitelný. Třeba byl v té Moskvě a v té straně jako utajený rozvědčík. Jako diplomat na praxi. A teď pojede do Bruselu, to by mohlo odpůrce Bruselu zaujmout. Někdo řekne, co má být? Füle chtěl být diplomat, tak musel do SSSR na studie, jinak to nešlo. No právě, chyba je, že chtěl být jejich diplomat. Dočkal se, je náš diplomat. Z toho se už musí motat hlava nejen Fülemu. 
	Dámy a pánové, upadáme. Brzy bude generál i z toho agenta jejich rozvědky. Už teď je náměstkem ministra vnitra. Ale hlavně že máme eurokomisaře! Mohli by mu v Bruselu dát na starost povětří a nastavování teplot. 

***

Füle je zkušený, je to, jak se módně říká, odborník. K čemu je ta jeho odbornost použitelná a co přinese, však neví nikdo. Nikdo také nic nečeká. Prostě tam je a můžeme si oddechnout. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Když Špidla, proč ne kdokoliv
9.11.2009    Mladá fronta DNES    str. 10    Názory
    KAREL STEIGERWALD        
Zatímco vznikají tyto řádky, premiér Fischer už nechce být eurokomisařem. Prý ani nechtěl. 
Předseda Topolánek se tomu diví, prý chtěl, a předseda Paroubek zná jen komisaře Špidlu. Seznam kandidátů ale už má deset jmen. 
	Najít komisaře je nemožné, ačkoliv bude nalezen. I kdyby premiér kandidaturu přijal, ničemu by to nepomohlo. Ukázalo by se nemožné najít nového předsedu vlády. Plyne to z politické krize, která dostává skoro trvalý charakter. Obě velké strany se na společném komisaři neshodnou. Premiér, který projevuje stále zdravější rozum, by si měl kandidáta vybrat sám. Mohl by použít stejného kritéria jako minule, kdy byl navržen Špidla, kandidát vítězné strany z voleb. Vybrat si může koho chce, není to premiér politický, strany mu mohou vlézt na záda, tahá za ně z ohně rozpálené kaštany. Teorie, že má politiky poslouchat, je jen teorie. 
Může klidně jmenovat jako výsledek politické nedohody nějakého slušného pána, nestane se nic. Co mu mohou politici udělat? Dát mu nedůvěru? A kdo by asi tu funkci záchranáře do voleb vzal? 
	Běží tedy velká bitva o eurokomisaře. Nikdo ji nepotřebuje, žádný problém nevyřeší. A přichází jedenácté jméno: guvernér Tůma. Umí jazyky, prokázal schopnost řídit složitý organismus. To je po Špidlovi pokrok. Jenže – kdo by byl po něm guvernérem?

Kde se rodí šašci s vyceněnými tesáky
5.11.2009    Mladá fronta DNES    str. 10    Názory
    KAREL STEIGERWALD        
Neonacisti pokročili: mají výcvikové campusy, seznam ideových nepřátel, trénují ničení živých i neživých cílů. 
Cvičí je profesionální voják. Policie má dost co vyšetřovat, zapotí se žalobci i soudci. Zapotit bychom se měli i my. Co mělo v Česku už tradičně tvar komický, začíná cenit zuby, víc než se sluší. Český nacismus, fašismus, to vše bylo učení šašků utápějících se v gestech a žvanění. Za protektorátu byli čeští fašisti tak směšní a nepoužitelní, že je ani okupační hitlerismus nerespektoval. Některé z nich dokonce vsadil pro verbální extremismus a bláznivost do koncentráku. 
Koho to vlastně dnešní policie honí? Převtělené esesáky, či jakési popletené blby? Ani to, ani to. Všechny ty bílé síly, bílé justice, Čechy Čechům jsou něco jako choroš brvitý (Polyporus brumalis), žijící na práchnivém kmeni demokratické republiky. Kdyby v kmeni nebylo tolik hniloby, extremismus by utřel nos. Kdo politiku sleduje a má v duši vzlet idealisty, kombinovaný s vášní a vlastními komplexy, lehce se k neonacismu přivine. Můžete ty šašky s vyceněnými tesáky rozprášit či uvěznit. O to víc pokvetou – pokud jim republika dá tolik živin jako dosud. Bílá síla z nebe nepadá, ta se rodí z nás. Neboli z vás.

Fakulta hanby: pád a naděje
3.11.2009    Mladá fronta DNES    str. 14    Názory
    Karel Steigerwald        
Akademický senát plzeňské právnické fakulty volil včera nového děkana. Už i tato zpráva je problém: je to týž senát, který je za poměry na fakultě odpovědný. Přesto se senát vzchopil k výkonu. 
Zvolil dosavadního provizorního děkana Pospíšila, který slíbil radikálnější proměnu fakulty než jeho protikandidát. Co nově zvoleného děkana čeká, nemusí mu nikdo závidět. 
	Nejhorším důsledkem plzeňské aféry je mravní a profesní úpadek: co má být přesné, spravedlivé a odborné, je chaotické, nejasné a pohrdající právem. Co má být úctyhodné, je trapné. Fakultu hodnotí především veřejnost: ta laická a neinformovaná. K dispozici nejsou zatím žádné věrohodné odborné posudky. Informace z úst akademických funkcionářů situaci jen zhoršují. Srdceryvné vystoupení předního hráče aféry Kindla v televizi nechuť k takovému zjevu akademického činitele jen prohloubí. Rozsochatý podivín typu prorok, patetický frázista – to je právo? 
	Podezřelé práce studentů, opsaná díla pedagogů, nepořádek v evidenci, podivná úslužnost ke studujícím potentátům všeho druhu a naivní mlžení fakultních činitelů – to jsou hlavní témata celé ostudy. Děje se to na úrovni absolventa JUDr. Grosse a jeho strýců s miliony. A to všechno máme posuzovat my, veřejnost? Kdo z laiků pozná kvalitu té či oné práce? Kdo ví, co je rigo, diplomka, disertace, malý či velký doktorát? Je důležitějších pět set stran práce plné blábolů či opsaných textů než krátká skvělá práce? Která komise nám to poví? A to hlavní – komu bude veřejnost po tom všem důvěřovat? Důvěra je ve světě dohadů, lží, mlžení a chaosu dávno pryč. Rozprášení celé fakulty by prospělo nejvíc, exitus s výstrahou pro poučení ostatním. 
	Ale k rozprášení nedojde. Jsou tam nevinní studenti a hlavně: kde naráz seberete tolik pedagogických míst? Rozprášením fakulty by došlo ke ztrátě mnoha prebend, to nikdo v zemi prebend neudělá. Cílem je vysoké školy množit, ne rozprašovat, třebaže pohroma by prospěla ostatním podezřelým školám. Dostaly by strach a zlepšily by se alespoň trochu. 
	Pěkným příkladem plzeňského neštěstí může být i parlamentní vyšetřovací komise, pokud se politickým bojovníkům podaří ji ustanovit. Tyto komise jsou vždy jen institucemi na házení špíny po politické konkurenci, dobrým operačním polem politické propagandy. O žádném vyšetřování čehokoli nemůže být nikdy řeč. Parlamentní komise chvíli hlučí, házejí bláto, později utichnou a usnou. Čest a úctu plzeňské fakulty může taková komise jen dorazit. 
	Jediné, co může čest a důstojnost tomuto typu akademického světa vrátit, je nemilosrdný věcný masakr. Vyjít musí z rukou policie, která věcně vyšetří plagiáty a jiné podvody, a z rukou přesvědčivé akademické komise, která věcně posoudí obsah všech těch písemností, doktorátů či studijních plánů. Pětičlenná komise, kterou v Plzni ustanovil včera rektor univerzity, by takovou potřebnou důvěru mít mohla. To se uvidí. 
	Nejhorší variantou by bylo, kdyby po mediální smršti, která problémy otevřela a patřičně rozčechrala, nepřišlo dál už nic nebo jen neslané patetické mlžení, jak je například předvádí populární vousatý prorok. Ututlat se aféra dá, nebylo by to poprvé. Ale hanba a ztráta důvěry v akademický svět se ututlat nedá. K vysokým školám mělo obyvatelstvo odjakživa úctu jako k málokteré instituci. 
Když prohrajeme i tuto úctu, co nám zůstane? Vyprahlá krajina banditů, v níž například může advokát u soudu beze studu tvrdit, že kapříci, které pošle bafuňář fotbalovému rozhodčímu za odměnu, nejsou peníze, ale kapříci. Včerejší volba děkana dala přednost lepšímu a bolestivějšímu řešení. 

***

Nejhorším důsledkem plzeňské aféry je mravní a profesní úpadek: co má být přesné, spravedlivé a odborné, je chaotické, nejasné a pohrdající právem. Co má být úctyhodné, je trapné. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Odborník v metání kozelců
2.11.2009    Mladá fronta DNES    str. 10    Názory
    Karel Steigerwald        
Klausovým dodatkem téma Lisabonské smlouvy v domácí politice nekončí. Naopak, v české provincii se otvírá nové nezorané pole zbytečných šarvátek a sporů, které nemají žádný smysl. První to, jako vždy, pochopil Jiří Paroubek. Klausův dodatek nás připravuje o lidská práva, která občané jiných států Evropy mají. Jako druzí se přidali odboráři, což je koneckonců filiálka Paroubkovy ČSSD, a má tedy logicky filiální názory. 
Je celkem lhostejné, že Paroubkovo stanovisko v odborném právním světě nikdo nesdílí. 
Tam Paroubkův názor také nemíří. Je určen laické a nepozorné veřejnosti, které stačí jedna věta: Fischer s Klausem vám něco vzali. A my, rozuměj já, až budeme vládnout, vám to zas vrátíme. Další kapička do bezedného poháru dobra, který nám Paroubek slibuje, ukápla. Odboráři, protože jsou filiální, horlivě přitvrdili: dáme to k soudu! K soudu to snad z opačné příčiny chtějí znovu dát i senátoři. Zápas o podobu EU však tímto směrem už dál jít nemůže. Další manévry a odklady podpisu pod Lisabonskou smlouvou jsou předem odsouzeny k politické prohře. Boj s tímto evropským drakem bude bezpochyby pokračovat jinými prostředky na jiném terénu. Lisabonská smlouva víc problémů otvírá, než řeší. To nutně k různým dalším změnám nynějších lisabonských změn v EU povede. 
	Paroubek je bojovník domácí, na zahraničí kašle, má politickou dimenzi jednoho domácího dne. Je lhostejné, co řekl včera a co řekne zítra. Platí, co říká teď. Kritérium má jediné: zaujme to publikum? Kolik asi lidí? Až mu průzkum či nějaký našeptávač poradí: choď po hlavě, inženýre, udělá i to. Za tři roky se o žádný Klausův dodatek nebude už starat, protože na pořadu dne a v oblibě u publika budou zcela jiné, dnes ještě netušené, piruety. Dnes by stačila jediná otázka: Jsou i lidská práva Britů oslabena, když mají tentýž dodatek? Britové a Češi jsou občané druhého řádu? Ale nikdo takovou otázku Paroubkovi nepoloží. Komičnost a nicotnost této domnělé bitky za lidská práva je zřejmá a jeden klaun v ní stačí. 
	Říkejme raději občanské svobody než lidská práva. Méně to šustí papírem, víc to znamená. 
Práv pro lidi si můžete napsat, kolik chcete, Sovětský svaz si dal do ústavy i právo na byt. U všech těchto práv typu na štěstí, na zdraví vidíte hned, co lidé nemají, co by chtěli a co jim nikdo zaručit nemůže, i kdyby to stokrát dal do ústavy. 
	Česká republika nestrádá nedostatkem zákonů, které s lidskými právy obcují. Strádá ubohou praxí. Špatnou ochranou těch práv počínaje, nezákonným omezováním svobod občanů a chatrnou vymahatelností práv konče. Kdyby Paroubek (a všichni politici s ním) myslel věc lidských práv skutečně vážně, napřel by svůj zájem tímto směrem. Místo frází a planého hartusení mohl by přicházet s konkrétními návrhy z oboru provoz občanských svobod. Ale český politik raději přemýšlí, jakým dalším kozelcem by zaujal publikum, protože nevěří, že nejzajímavější pro voliče je skutečná, reálná a konkrétní politická práce, která zlepšuje život lidí. V oboru kozelců je Paroubek předním činitelem. Není sám, ale je právě teď první. Bude Klausovým dodatkem chvíli poškubávat, než se objeví nová lákavá meruna. 
	Občanským svobodám u nás doma to neprospěje. Strádají už léta, jako by o ně pečovaly jen party z plzeňské právnické fakulty. Nepomůže jim žádná charta práv, žádné bruselské usnesení ani žádné halasné proklamace různých domácích šašků. 
	Ty ostatně čeká v nejbližších dnech zbrusu nová klauniáda: hledá se český eurokomisař. Nasmějeme se u toho všichni. Leckdo ale za smíchem bude mít gogolovské slzy. A mezitím, v čase klidu, Jiřímu Paroubkovi blahopřejme. Narodila se mu holka a to je vždycky radost. 

***

Nestrádáme nedostatkem zákonů, které s lidskými právy obcují. Strádáme ubohou praxí. Špatnou ochranou práv, omezováním svobod, chatrnou vymahatelností práv. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Vzdělaní psi jsou na tom lépe než vzdělaní lidé
31.10.2009    Mladá fronta DNES    str. 10    Názory
    KAREL STEIGERWALD        
Na psy se v Praze chystá, teď, když už bude Lisabonská smlouva, nové opatření. Vzdělaní psi, to jest ti, kteří mají školy nebo kurzy a více umějí, jsou společnosti užitečnější a budou mít slevu na daních. Majitel za ně bude platit poloviční daň. Je to sociální opatření, které má podporovat vzdělání psů.
	Někteří lidé do vzdělání svých psů investovat nechtějí. Tvrdí, že se na takové vzdělání mohou vykašlat, že psí vlezlost a servilitu za žádné vzdělání nepovažují a že je každého věc, na jakém vzdělání se se svým psem domluví. Majitelé nevzdělaných psů bez škol se také ozývají. Jde prý o diskriminaci. Proč oni, jejichž psi neumějí nic, mají doplácet na ty, jejichž psi umějí na povel kousat cizího chlapečka a na další povel zas přestat. Ale protesty jsou marné. Jde o evropský trend podpory vzdělání. A tomu se nevyhnou ani psi.
	U lidí je to ale obráceně. Vycvičení lidé se školami neplatí menší daně jako vycvičení psi, nýbrž větší. Čím víc toho člověk umí, čím víc má škol, doktorátů a zkoušek z norování, tím větší daně platí. Co jde u psů, mělo by jít i u lidí. Vzdělaným lidem by měly daně klesat alespoň tak jako vzdělaným psům. Otázkou ale je, co se u lidí považuje za vzdělání. Pro daňové slevy stačí, že vzdělaný člověk přijde na zavolání a nikoho nepokouše.

Česká státní myšlenka v kameni
30.10.2009    Mladá fronta DNES    str. 12    Názory
    Karel Steigerwald        
Haiku
Diář Karla Steigerwalda

Dlouho se nevědělo, jak se vlastně mají komunisti omluvit. Podat pracku těm zavražděným, poplácat pozůstalé po zádech? Chlapi, neblbněte, co jsme si, to jsme si?
	Až se na to přišlo. Dali 75 000 korun na sochu dr. Horákové, kterou zavraždili. A čelný komunista se šel na slavnostní odhalení usmířit. Slíbil, že bude nosit k pomníku kytičky. Předsedovi Sněmovny Vlčkovi se to líbilo. Pochválil Masaryka, Beneše a také KSČM, i když se mu její omluva zdála málo. Nejdále to dotáhl Jiří Paroubek. Jeho jméno je z boku na pomníku. Sám Paroubek o tom neví.
	Proběhlo jakési rychlé přivlastnění památky dr. Horákové dnešní českou levicí. Časem Jiří Paroubek možná postoupí z boku kamene dopředu, vedle zavražděné. Být na boku kamene je přece jen druhé místo. Dodatečné ex offo přijetí dr. Horákové souběžně do ČSSD a KSČM se dá očekávat každou hodinou. Obě strany jsou šťastné, že mají po svém boku ženu tak čistou a statečnou. Možná to trkne i voliče. Budou komunisty a sociální demokraty víc volit. Důvod je: sponzor Paroubek stojí Horákové věrně po boku a odpustil jí už i předseda komunistů Filip. My komunisti jsme se s Horákovou smířili, protože nikdo není rád, když jsou v minulosti justiční přehmaty, řekl u pomníku Ransdorf.
	Je to skutečné národní usmíření. A nebylo laciné. Komunisty stálo tisíce, sám Ransdorf dal dvacet. Ale kdyby se na komunisty ostře došláplo, dali by určitě o pár tisíc nebo stovek víc. Když jde o čest a o omluvu, v Čechách se na nějakou dvacku nehledí. Čest je drahá věc. Nejvíc dal Paroubek. Městská část Praha 4 dala 200 000. To je jako deset Ransdorfů. Omluvy jsou málo za zmařený život, řekl i komunistický senátor Balín. Pomník chápe jako připomínku toho, co už se nesmí nikdy opakovat. Jsme rádi. Slíbil nám, že komunisti už nikdy dr. Horákovou nezavraždí. K pomníku dokonce občas zajde. Tiše postojí, protože justiční vražda zůstane justiční vraždou. Je to silné kafe.
	Pořád se chtějí omluvy. Jsou kolem toho tahanice, a přitom je to tak prosté. Prachy, kytička, tiše postát. A dr. Horákovou už nikdy nezabít! Událost by se mohla stát jakýmsi symbolickým, či lépe metaforickým vyjádřením dnešní politiky. Socha dr. Horákové je málo. Přidal bych TGM, Julia Fučíka, Emila Zátopka, dr. Beneše, bratry Mašíny, Klému, co má pod čepicí, i s Tondou Zápotockým, Jana Husa s loupežníkem Žižkou, Chelčického, oba naše nynější Václavy a pro oživení Rychlé šípy s Bratrstvem kočičí pracky. V čele seděl by na tažném koni Ing. Paroubek, který tu káru národa vleče neochvějně vpřed. Za vozem by agent Filip řídil svého orgána. Prostě český betlém. Celý národ by se k němu chodil 28. října klanět. Vyjadřoval by českou státní myšlenku. A jak říkával TGM, také ideál humanitní, po němž je i dnes velká sháňka.
	Komunisti s tím svým zájmem o sochu dr. Horákové jsou prostě inspirující. Paroubkovi se nikdo nemůže divit, že nenechal tento pěkný námět ležet a že se ho snaží komunistům vyfouknout. Vždyť přítomnost, byť už jen duchovní, dr.
Horákové věnčí temeno každé politické strany, která se k její památce včas nachomýtne.
	V politické soutěži o přízeň lidu hodí se vše. Pravice zas zaspala. Jistě by dokázala postavit dr. Horákové sochu mnohem větší a z lepšího kamene než sponzor Paroubek. Soch mohla být i celá koalice: Horáková s Kalouskem, trojice Bursík uprostřed, Horáková a Jacques po stranách, lidovecký bratr Svoboda uprostřed, zleva Bůh, zprava Horáková.
	Nic z toho bývalá koalice nevyužila. Ať se tedy nediví, že lid jde za Filipem, Horákovou a Paroubkem.

Foto popis| Foto popis|

Vláda beze změn a s šancí
20.10.2009    Mladá fronta DNES    str. 09    Názory
    Karel Steigerwald        
Ministry premiér měnit nebude. Po lavině hrozeb, kdy někteří měli odejít bezpodmínečně, jiní vzápětí, neodejde nikdo. Situace této nedávno letní, nyní už pomalu zimní vlády, která si vydobyla u veřejnosti nebývalou míru respektu, je divná. Potřebuje premiér ministry měnit? Potřebuje poslouchat tlak politických stran? Upřímně, nepotřebuje nic. Ví, že strany naopak potřebují jej včetně jeho vlády, ale samy mu nijak užitečné být nemohou. Premiér Fischer si užívá zvláštní míru svobody a nezávislosti. Dát mu nedůvěru by znamenalo stokrát větší krizi, než jakou teď po paroubkovském zemětřesení řeší on. 
	Důležitější než taktické a prestižní šachy s ministry je program, který vládě Sněmovna dovolí. Nebo který si Fischer u Sněmovny v příštích dnech ve své speciální situaci prosadí. Chtěli od něj hlasování o důvěře, nakonec jim stačí schválený rozpočet. Pokud schválen bude. 
	ČSSD se chystá na sadu extra výjimek, komu ještě dát ze státní pokladny peníze, které mají jít za rámec dosavadních kompromisních dohod. 
Úspornost (relativní) navrženého rozpočtu by sice nabouraly, ale kdo se o to dnes stará – důležité je, že by mohly pomoci ČSSD ve volbách. Fischerova vláda se do voleb nechystá, nemusí se o takové handly starat. 
	Výměny ministrů, hlasování o důvěře a podobné efekty nemají žádný smysl. Vláda tu bude do voleb, jiná není. Čeká ji dramatický střet. Paroubek (a možná nejen on) si bude chtít koupit důchodce bez ohledu na to, jakou díru do rozpočtu ještě vyhloubí. Fischer bude hájit svou čest racionálního a zodpovědného premiéra. 
	Zdá se, že Fischerova pozice je silnější. Náhledem do textu staré „socdemácké“ písně z 19. století si můžeme připomenout, že Fischer ztratí leda své okovy, zatímco Paroubek, pokud by chtěl povalit už druhou vládu v jednom roce, zasadil by sám sobě smrtelnou ránu. 
	Zajímavé by bylo zjistit, co žene vpřed premiéra. Fascinace mocí to není. Obstát před vlastním hodnotovým světem? Neponížit svou vlastní inteligenci? To jsou motivy, na které se v české politice už málem zapomnělo. Jestlipak se Fischerovi vyplatí? 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Klausův dodatek bude. Podpis též
19.10.2009    Mladá fronta DNES    str. 10    Názory
    Karel Steigerwald        
Prezident lidi napíná. Už se chystali, že ho sesadí, odvolají, obviní z velezrady či jinak zruší – a zas je překvapil. Lisabonskou smlouvu, pokud ji schválí Ústavní soud a pokud se k ní přidá Klausův dodatek, podepíše. Jako obvykle je o tah napřed. 
	Klausův dodatek je populární a oblíbený. Benešovy dekrety zneklidňují. Pro mnoho lidí to není kus dávné historie, nad níž lze s chutí dumat, nýbrž zcela konkrétní nynější kus pole, lesa, dům, který může někdo získat či ne. Přidat k Lisabonské smlouvě jakousi ochrannou bariéru brzdící útoky proti dekretům připadá lidem rozumné. 
Každopádně se to obtížně odmítá. Argument, že lisabonská spravedlnost neumožňuje zpětně měnit výsledky druhé světové války, vlastně proti Klausovu dodatku není. Naopak, když dekrety ohroženy být nemohou, proč by se dodatek, byť nadbytečně, ke smlouvě pro jistotu nepřidal? Ničemu to neškodí a přijmout to mohou všichni, krom snad těch, kdo si na rušení dekretů přece jen myslí. Pokud Ústavní soud na Lisabon kývne, nabízí dodatek východisko i prezidentu Klausovi. Může se podepsat, aniž by vznikl pocit porážky. A nepodepsat Lisabon v dané situaci prezident asi nikdy nezamýšlel. Postavit Českou republiku proti všem ostatním státům Unie by přineslo mnohem víc politických ztrát než zisků, ať už je kritika EU oprávněná hodně, nebo ještě více, nebo jen málo. Politika tím ovšem neskončí. Unie se bude dál hledat a měnit. Spor mezi centralismem a svobodou dál poběží, Evropa není a nebude věčná, nýbrž stále ve změně. Až se za sedm nebo patnáct let bude zříkat Lisabonu, připíšou Klausovi na účet lichotivé: byl první. 
Klausův dodatek asi bude, jeho podpis též. V takovém případě, hlásí slovenský prezident, bude i Slovenská republika Klausův dodatek požadovat. Je to pochopitelné, téma dekrety zneklidňuje Slováky stejně jako Čechy. Slovenská vláda by byla podrobena ostré kritice, nedokázali jste, srabi, vyjednat to, co dokázali Češi, a slovenský stát by se mohl dočkat úvahy, co je v Česku zakázáno, to u vás není, tož, Maďaři, hurá do horní země. 
	Možná, že když motiv dodatků k Lisabonu vstoupí do módy, objeví i jiné státy nějaké své oprávněné přípodotky, které budou chtít písemně zachytit jako Britové, Poláci nebo Irové. Průvodní písemnosti kolem Lisabonské smlouvy mohou začít bobtnat stejně jako zbobtnala i ta smlouva. A vlastně proč ne. Chtějí-li například Poláci potraty či nechtějí, je jejich politický a etický problém, ne náš a řešit ho mohou jen Poláci sami, ne nějaký expert z Bruselu. Pokud v takto a podobně vyhrocené problematice odepře EU státům svobodu i pro jejich zvláštnosti, nebude žádná integrovaná Evropa, případně bude jen Evropa, jak ji známe, plná vášní a nenávistí. V tomto smyslu se hrne EU dopředu příliš překotně, a polámou se jí proto kola. Nepochybně je pak spraví a bude jezdit lépe a opatrněji. 
	Napíše se Klausův dodatek, vlády ho vezmou na vědomí, protože jim nebude nijak vadit, a prezident smlouvu podepíše. Pak nastane čas oslav a dočasného klidu zbraní. Zajímavé bude, jestli se najde vláda, která Klausův dodatek bude chtít odmítnout. To prezidentovu pozici posílí: vida je, zřejmě chtějí dekrety revidovat. 
Klaus by v takovém případě nemusel nic podepisovat, stačilo by jen čekat a čekat. 
	Klausova kritika Lisabonské smlouvy (je širší a obecnější než jen téma revize dekretů) by mohla vyvolat dojem, že u nás doma je to lepší, že přijetím Lisabonu si pohoršíme, že u nás není deficit demokracie, kulhající svoboda, obrovská nefunkční byrokracie a chaotická státní správa. Není to tak. Přijetím Lisabonu si nepohoršíme, nejspíš nikdo nezaznamená žádný viditelný rozdíl. Když už Unii kritizujeme, měli bychom si všimnout, jak ta kritika sedí i na nás doma. 

***

Unie se bude dál hledat a měnit. Spor mezi centralismem a svobodou dál poběží, Evropa bude ve změně. Až se za sedm nebo patnáct let bude zříkat Lisabonu, připíšou Klausovi na účet lichotivé: byl první. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Už je čas? Tak do té Plzně kopněte
16.10.2009    Mladá fronta DNES    str. 12    Názory
    Karel Steigerwald        
Haiku

Diář Karla Steigerwalda

Co je dovoleno bohu, není dovoleno volu, zní jedno pěkné haiku. V dobách, kdy v Čechách ještě panovala vzdělanost, říkalo se Quod licet Iovi, non licet bovi.
	Hrst bohů, jak bez dechu sledujeme, se zrodila v Plzni na právnické fakultě. Dělají tam, co my volové bychom nesměli. Příběh profesorů darebáků je každý den spletitější, než byl včera. Mafie, reje milionů, podvržené vědecké práce, lžitituly, pseudostudia, lžistudenti. To vše na fakultě práva, spravedlnosti a ostatních pěkných věcí. Virus se zabydlel, citujme ze hry Václava Havla, přímo ve skladu antibiotik.
	Všechno na světě má vzestupnou tendenci. Říká se tomu pokrok.
Myslelo se, že autorem největší blbosti je senátor Kavan. Když opilý svým autem ničil cizí auta, řekl, že opilý není, nýbrž že se natřel francovkou. Překonal jej Gross se strýcem, igelitkou a ostatními miliony. Nejvýše v oboru pitomostí se ale vyšvihli plzeňští profesoři s jejich padělanými výtvory. Nešlo prý o padělek, nýbrž o past na ničemy. To i Gross mohl říct: I já miliony narafičil na zlé lidi.
	Budeme teď sledovat, jak z toho fakulta, totiž její čest, vyleze. Postup je známý: všechno se to zamotá, řešit se budou jiná témata než ty lumpárny, vyvalí se spousty čísel, paragrafů a nesmyslných citátů, které se věci netýkají, až vznikne akademický chumel, přes nějž převalí se milostivý čas. Už zveřejnili – nevím proč – seznam většinou nevinných studentů. Fousatí aktéři lumpáren ve skladu antibiotik se zakuklí jinde. Zadky si podestelou miliony, které na rozdíl od diplomů budou pravé. Za děkana mohli by si zvolit toho Grosse.
	Plzeňský problém se může otočit: práva by nemusel studovat nikdo. Lžidoktoři existují a nikoho v právnictví to nezarazilo. Nikdo neřekl, ti chlapci to neznají, ti to nestudovali! Ale poměry v oboru spravedlnosti jsou u nás povážlivé. Mnoho lidí vidí mnoho křivd, nedbalostí, lajdácké práce i zlých záměrů.
To by zas svědčilo, že u nás spravedlnost v rukou těch plzeňských šejdířů opravdu je. Však se k nim na fakultu slétla pěkná cháska vyžírků, popadla do zobáků diplomy a rozletěla se na vše právní strany konat, co umí.
	Kolik podvodů, lží a loupeží už jsme přetrpěli. Nevěděli jsme, že i na lžidoktora se studuje. To je teď nová informace, která mnoho vysvětluje: poskládali se do nepromokavé vrstvy policisti, státní zástupcové, soudci, politici všeho druhu. Jejich nejbližším úkolem je rozptýlit plzeňský případ do mlh a nejasností. Vousáčům nabídnout odškodné v nových kariérách. Veřejnost upokojit a unavit. Nabídnout nějaké mouřeníny. Hodil by se třeba trulant Gross. Miliony už má, čert ho vezmi. Jeho miliony mají jediné vysvětlení: věřit, že mu je někdo z lásky dal, ale tomu vysvětlení se můžete jen hořce smát. Plzeňská sněť je asi to nejhorší, co mohlo republiku potkat. Sněť, která se už nezastaví před ničím. Totální úpadek citu pro spravedlnost, právo, pro čest a hrdost. Zlo obsadilo posty dobra, dalo by se neprávnicky říct. Bude ohromná chuť to zlo zamést jako obvykle pod koberec: že se skoro nic nestalo, jen zmatky, mrzuté nedopatření. Stalo se ale to nejhorší.
Právní bezpečí je definitivně fuč.
Pokud ta plzeňská tragédie nebude poslední kapkou do poháru svinstva, jejž politické síly konečně rozkopou, včetně rozkopání těch politických sil, bude republice zle. Aféra vousatých doktorů, kteří vypadají jako zločinní tuberkulózní vědci z devatenáctého století, by se mohla stát základem nemilosrdné očisty veřejného života. Už je na to poslední čas. Tak do té Plzně kopněte.
	Nebo naopak: Plzeň se stane poslední kapkou zoufalství. Dál už bude dovoleno totálně vše.

Foto popis| Foto popis|

Všechno jedno, všechno fuk
5.10.2009    Mladá fronta DNES    str. 10    Názory
    Karel Steigerwald        
Haiku 
Diář Karla Steigerwalda 

Je omšelé haiku: šup sem, šup tam, nám už je to všechno jedno, nám už je to fuk. Znáte ho z hospod, kdo tam nechodí, zná ho taky, protože to máme v genech. Teď, v čase úsporných balíčků, Lisabonských smluv, utažených protikrizových opasků, deficitu práva a přebytku estrogenu stojí za to popěvek prozkoumat. Je nám všechno opravdu fuk, nebo je to jen z piva? Kloním se k tomu prvnímu. Fuk nám všechno je, ale rádi se rozčilujeme, kritizujeme a máme ke všemu vlastní, obvykle hloupý názor. Kdyby to bylo z piva, vyspali bychom se z toho. Řekl to Kalousek v parlamentu a měl pravdu. 
Naše šup sem, šup tam má základ niterný a trvalý. Vyspat se z něj nelze. Zkuste to. Usněte a probuďte se ráno. Běžte k zrcadlu. Co vidíte? 
Tentýž hlupák jako večer. 
	Radujeme se, že máme schválený úsporný balíček. Všichni ale říkají, že oni by ho neschválili. Ve skutečnosti to úsporný balíček není. Má jediný smysl: vlk se nenažere a koza chcípne. Později chcípne i vlk. Cílem balíčku je, aby si nikdo nevšiml krize. Rádo se volá „utáhněme opasky“, ale nikdo si nikdy opasek neutáhl. Platí povolme opasky. Protože je krize, vládo, dej víc. A vláda dá. Na rozdávání je založena. Že to dopadne špatně, je nám fuk. 
	Do EU nechceme, protože to ohrožuje naše svobody. To je pravda, ale naše svobody ohrožuje náš stát taky. Ostatně o svobodu u nás nikdo nestojí. Svoboda je nám fuk. Senátoři dali Lisabonskou smlouvu k soudu. To je jejich svoboda a právo. Prezident čeká na rozhodnutí soudu. Přesto na něj někteří politici křičí: Škodíš zemi, podepiš to hned. Chtějí, aby rozhodoval přes hlavu Ústavního soudu? Ano, je jim to fuk. Sám Barroso, evropský velekněz, co chodí v rouchu podšitém zlatem, říká: Čechům se musí dát čas, aby proběhly jejich ústavní procedury. Tak demokratický deficit z Bruselu polepšuje demokratický deficit v Praze. Napište si do notesu: Praha je náš Brusel, ale větší. Klaus ústavní procedury ctí. Počká na rozsudek soudu, nepodepíše Lisabonskou smlouvu až pak. Myslím, že pak podá demisi z úřadu hlavy státu. Bude to dobrý výsledek české státnosti: vláda, která není ničí, prázdno na Hradě. A ve Sněmovně provizorní předseda Vlček. Ale toho nikdo nezná a možná ho nikdo nikdy neviděl. Pak že nám není všechno fuk. 
	Jedno by nás zajímat mělo: macho muži. To jsou ti, kdo ničí ženy. Fuk jim není nic, protože se sami považují za všechno. Kdyby jich v politice bylo víc, to by to fičelo. Jsou opakem apatických mužů, nikdy neprozpěvují šup sem, šup tam. Ženy pod nimi trpí. Myslí si, že je to přebytkem testosteronu, který dělá z mužů muže. Je to omyl, macho muži mají přebytek estrogenu, který dělá z ženy ženu. Zjistili to američtí vědci. Mění se tím pohled na události. Macho muž je žena. Je to jako s balíčkem. Úsporný a plýtvá. Neuspoří se nic a ti zlí muži jsou ženy. Pak dělejte politiku! 
	Dávají nám za vzor Švédy. Je tam čisto, pořádek, drží se slovo, nekradou. Ve vsi Rojdafors vyhodila elitní vojenská jednotka K3 do povětří omylem domek vesničanů. 
Měli zaútočit o kus dál, na prázdný domek, který proto armáda koupila. Nakonec to dopadlo dobře, domek vyletěl do vzduchu, vesničani nebyli bohužel doma, takže se neví, jak by letěli. Je to jako v politice. 
Soustředěný útok na cíl, pak vyletí do vzduchu něco jiného. 
	Ve Švédsku je demokracie dlouho, vesničanům se nic nestalo. U nás by dopadli hůř. Měli by oplétačky. Vyšetřovali by je, kam šli a proč nebyli doma. Nakonec by dostali pokutu a odtáhli by jim auto. Šli by pak do hospody a tam by zpívali: Nám už je to všechno jedno. 

Foto popis| Foto popis|

Čas hrubých číšníků z RaJe se vrací
3.10.2009    Mladá fronta DNES    str. 10    Názory
    Karel Steigerwald        
Před dvaceti lety vyšla v Haló sobotě, příloze Rudého práva, která se v té době už měla spíš jmenoval Haló končíme, gratulace k narozeninám jistého Vaňka, ale s fotografií Václava Havla. Vaněk byla důležitá postava Havlových komedií. Vtip to byl zdařilý, v Rudém právu nic netušili, inzerát uveřejnili, půlka gramotného národa se chechtala.
	Ta půlka však nebyla příliš velká. Nejspíš tak jedno procento gramotné části národa. Píšu přesto „půlka“, po vzoru Rudého práva, které tehdy napsalo, že v Polsku došlo k situaci, kdy menšina tvoří v parlamentě většinu. (Rozuměj - nekomunistická opozice vyhrála právě volby.) Takové paradoxní výroky konec komunismu poznačily. Byl to konec komický, plný groteskních událostí a směšných činů. Připomeňme pitomý projev Miloše Jakeše, který nechtěně demaskoval směšnou hloupost nejen řečníka, ale celého dohasínajícího režimu. Komunismus končil jako v pohádce: z kruťasů byli šašci, co nedávno budilo hrůzu, budilo náhle posměch.
	Ale to říkáme dnes. Tehdy ještě pár dní před koncem budil režim strach. Čtyřicet let drezury a iluzí, kombinace biče a cukru, to bylo na nás lidech znát. Komunismus přinesl do pokladnice lidských objevů novinku: mistrovskou kombinaci slibů dobra, spravedlnosti a šťastného ráje s pragmatickou krutostí a bezohledností. Do posledního dechu drželi komunisti ve vězení lidi. Do posledního dechu byli nejen směšní, ale i krutí. Řekněme krutosměšní. Pád komunismu byl nevídaný: padlo to samo od sebe, vlastní shnilostí.
	Říkáme padlo, ale nic nepadlo. Zhroutila se chatrč, iluze, ideje a lži trvají dál. Kdyby dnes byl po ruce nějaký Masaryk, řekl by - padesát let, než se infekce komunismu republika zbaví. Nu, dvacet let máme, dejme tomu, odkrouceno, třicet je před námi. Pokud postupujeme směrem vpřed, což není zcela jisté.
	Kdo to byl ten spisovatel Václav Havel na fotografii v Rudém právu? Jiří Paroubek například o jeho existenci tehdy nevěděl. V krajině Restaurací a jídelen Praha, v tom doslovném socialistickém RáJi, o něm nebylo nic známo. A přitom ještě nikdy nevděčilo tolik lidí, přesněji české a slovenské občanstvo, za tolik tak málo lidem, přesněji Havlovi a jeho hrstce. Zápas bezmocného literáta Havla s všemocnou mocí byl strhující. Nejen Havlovou samozřejmou a neokázalou odvahou. Nejen jeho schopností lidi probouzet, strhávat, organizovat. Co udivovalo nejvíc, to byla moc slova. To muselo komunistický režim dohánět k zuřivosti. Proti policii tajné i veřejné, proti vojákům, udavačům, kádrovákům, proti rozlehlé komunistické aristokracii plné zkorumpovaných nohsledů stálo slovo a moc režimu ohrožovalo. Fanatická nenávist, s níž režim slovo pronásledoval, byla udivující. Zdála se pošetilá a zbytečná. Kriminál za básničku. Zákaz povolání za obraz. Za pár not nebo za filozofický traktát, obtížně čitelný. Kriminál za vtip o Husákovi. To vše se zdálo dětinské. Proč ta vnitřní nenávist zachmuřené diktatury k lehkosti a nevážnosti? Ale komunisti dobře věděli proč. Věděli, že jejich režim je slovem zranitelný. Že je smrtelně zranitelný i vtipem.
	Blahopřání Vaňkovi a fotografie Havla v Rudém právu byl drobný vtip. Jeho význam byl obrovský: zvěstoval, že bigotní režim končí. Kdo uviděl, z té jednoprocentní části občanů, fotografii Václava Havla v Rudém právu, porozuměl tomu vzkazu. Hurá, je po nich, pochopil.
	Dneska je to jinak. Po nich není. Čas RaJe Praha se vrací. I tomu Havlovi, jehož rozměrů nedosahují, začali nestoudně nadávat. Rozlézají se všude. Začíná platit neomalené zupáctví obhroublých číšníků z té zmizelé doby. Je to jen maličký výkyv dozadu, nebo velký pochod zpět?

***

Do posledního dechu drželi komunisti ve vězení lidi. Do posledního dechu byli nejen směšní, ale i krutí. Pád komunismu byl nevídaný: padlo to samo od sebe, vlastní shnilostí.

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Je pavouk od Boha, či od satana?
2.10.2009    Mladá fronta DNES    str. 12    Názory
    Karel Steigerwald        
Pavouk, který se prošel po oděvu Svatého otce ve Španělském sále minulou sobotu, lidi zaujal. Bylo to napínavé. Kam půjde? Odkud přišel? Sál plný neznabohů sledoval pavouka napjatě. Když zmizel za ramenem, napětí stouplo. Vynoří se ještě? A kde? Čí je to vyslanec? Boha? Ďábla? 
Nebo jen tak jde? V sále byli jen dva, kteří tu teologicky napínavou situaci nevnímali. Pavouk a papež. 
	Cesta pavouka po papežovi je příležitost promyslet si znovu, co tu na planetě my lidi děláme. Hymna Evropské unie má k tomu hezké haiku od básníka Friedricha Schillera (překlad Pavel Eisner): „V náruč spějte, miliony! Zlíbat svět kéž dáno nám! Bratři! Hvězd kde žárný stan, dobrý Otec zří z mlh clony.“ Přeloženo do středoškolské češtiny: básník chce říci, že miliony lidí mají jít nahoru do jedné náruče, kterýžto pochod z místa, kde žhnou hvězdy, pozoruje nebeský Otec. 
	Papeže u nás vítalo málo lidí. 
Prý jsme země bezvěrecká, v Evropě na posledním místě. Kardinál Vlk to potvrdil. Vinu shledal i u církve, nenabízí nic přitažlivého pro mladé lidi. Je také názor, že se stará o majetek, což je z božského hlediska relikvie nejméně důležitá. 
	O špatném postavení církve svědčí i ten pavouk. V Polsku by si to nedovolil. Češi jsou převážně bezvěrci, ale církev nahlas kritizují málokdy. Ne ze strachu. Spíš se nechtějí podobat komunistům. Ti pronásledováním církve znechutili i nejdivočejší antikristy. I když člověk v Boha nevěří, k těm zběsilcům by se nerad přidával. Tak raději mlčí. 
	Kdo řekne, že v Boha nevěří, dostane nálepku, že ho mravně poškodil komunismus. Před sto lety vystupovali z církve odvážní mladíci, ale dnes být ateistou není žádná přednost. Fanatismus a zaslepenost ateistů se často vyrovnají té nejzavilejší náboženské sektě. Ateisti rádi kritizují. Boha nikdo nikdy neviděl. Jako by věřící tvrdili, že ho viděli. Ateisti dělají z Boha fyzikální úkaz. Vyčítají, že se nedá změřit a zvážit. Tomu se věřící lidi smějí. 
Papež vypadá v kostýmu starodávně. Jako teta. Ateisti kritizují, že dělá z víry divadlo. Tomu rozuměl ten pavouk. Pro subtilní lidi je víra intimní věc. Sám si to představit nedovedu. Myslím, že lidi víc baví to divadlo. Možná se právě z něj skládá Bůh. Přepych, obřadnost, tvrzení o chlebu a tělu. Vyšívané látky, zlaté poháry, vyzvánění, zpěvy a vůně, explozivní luxus chrámu. 
	To dává Bohu určitější ne-li tvar, tak zážitek. Protestanti mi vždycky připadali jako trochu mrzutí suchaři. Ale katolíci jsou zas naivní. Hlavu jim zamotají i obyčejné kondomy. Budou muset vysvětlit, co to bylo za pavouka. Trvali dlouho na zeměstřednosti, předtím měli zeměplacatost, že se to netočí, nechtějí připustit, že neškodí, když jsou lidi smyslní. Ze sexu udělali trápení. Obtěžkali lidstvo dědičným hříchem nějaké dvojice z pradávna. Přisvojili si mravnost, jako by lidé jiných věr a bezvěrci nemohli být mravní. 
	Přitom dějiny křesťanství jsou jako dějiny lidstva: nemravnost i mravnost. To první obvykle vítězí. Voltaire věřil, že má věřit alespoň krejčí – aby ho neokrádal. Mýlil se, lidi kradou víra nevíra. Dostojevskij říkal, když je Bůh mrtev, je vše dovoleno. Ale lidi si vše dovolili, i když Bůh byl naživu. 
	Problém s Bohem mají vzdělanci. Umisťují ho do jádra hmoty, do hlubin kosmu, mezi matematické formule, to jim připadá modernější. Věří, že někdo dává všemu řád. Pojetí světa jako hemžení náhod neberou. Největší náfukové mezi vzdělanci vidí Boha uvnitř sebe: v duši. Einstein odmítal kvantovou fyziku větou: Bůh nehází v kostky. Dnes se ví, že Bůh v kostky hází. Je-li. 
	Tak člověk myslí a pavouk leze. Bůh na to kouká a směje se. Však oprávněně není. A ví svoje. Pavouk? 
To je satan pouhý. 

O autorovi| Diář Karla Steigerwalda
Foto popis| O autorovi| Diář Karla Steigerwalda
Foto popis|

Čest v zemi zlodějů a podvodníků
30.9.2009    Mladá fronta DNES    str. 10    Názory
    Karel Steigerwald        
Tak ti čtyři nečestní už jsou odpraveni z funkcí. Na české poměry nezvykle hbitě. Zvyklí jsme v podobných případech spíš na pravý opak – na odklady, mlžení a trapné vykrucování. Z této čtveřice se na cestu trapného vykrucování nakonec vydal jen komunistický modernista a bojovník proti stalinistům ve straně Dolejš. Má plán bojovat za očistu svého jména. Všechno to dá k soudu a poslanecký mandát nepustí z drápů, protože se nezpronevěřil voličům. Těm jeho asi opravdu ne. Ostatní tři odstoupili, vzdali se, zmizeli. To je jakési maličké zablýskání na lepší časy. Ale hloubavý člověk se zamyslí. Je toto špička rozsáhlého ledovce, zabořeného do české politiky, nebo jde jen o čtyři osamělé nešťastníky, na které posvítil škleb náhod? Nepochybně ta špička hory, řekne si hloubavec, ne čtyři osamělí smolaři. Za smolaře je může považovat mnoho jiných kolegů politiků – vždyť peníze nechtěli pro sebe, mysleli na blaho své partaje, lidu a země. Počínali si běžně, obyčejně, jak je v kraji zvykem. 
To jen my, co nejsme ve světě politiky, považujeme jejich konání za lumpárnu. 
	Za komunistů, když chytili někoho, kdo kradl, řekli lidé: chudák, měl smůlu. Neřekli, ať se ten zloděj utopí ve své hanbě. Ve světle vší té velkokomunistické zlodějny byly krádeže občanů jen jakési drobné malichernosti. Komunistická moc ukradla lidem kdykoliv cokoliv, na co si vzpomněla. S těmito zkušenostmi se poslanci Dolejšovi nemusíme moc divit, že na té lumpárně nevidí nic špatného. Pracoval pro stranu jako komunisti vždy. A to je v pořádku, však strana zas za odměnu pracuje pro lidi. Každý začachrovaný milionek navíc přijde při té práci vhod. Pochopitelně nejen komunistovi. U nás se zlodějství a podvody nijak moc neodsuzují, nemyslím jen policejně a soudně, nýbrž i mezi lidmi. Jsme zvyklí, žijeme v zemi zlodějů a podvodníků od nepaměti, až je nám to samým někdy protivné. Ale neudiví nás, když kdekdo něco ukradne, uškubne, zafixluje, v malém i velkém, nahoře i dole. Máme teď naštěstí čtveřici beránků darebáků. Každý má šanci rozhorleně je odsoudit a zavrhnout. Ukáže se tím pěkně a přehledně vlastní šlechetnost. Přistižení darebáci odejdou, naše horlení je slupne jako malinu a vše se vrátí do starých dobrých pořádků. 
	Může se také stát pravý opak. Historka ze světa podvodníků může strhnout lavinu, která předělá svět politiky a z trosek vyleze nějaká nová poctivá politika. Někdy se to stává. O čtveřici se prý zajímá také policie. Bylo jejich počínání trestné? Pozorujme, co řeknou orgány. Co zabalí do slov a paragrafů. My laikové myslíme, že trestné bylo. Vždyť plánovali ohavný zločin, nazvěme to podpultový prodej hlasů poslanců. Pokud orgánové řeknou, že zločin nebyl, dojde nám, že se toho zas až tak moc nestalo. Že to jen někdo organizoval kampaň, spustil akci politických nepřátel, aby očernil stranu, která je nám tak drahá. Postižení se budou domáhat očisty a očisty se jim dostane. Vždyť konali z dobré vůle a pro dobrou věc. Komu tento závěr připadá hloupý, ať si počká. Dočká se ho. Sám Šustr řekl: Jsem šťasten, že jsem obstál. Choval jsem se docela čestně. Pak se mu to v hlavě otočilo a vzdal se mandátu. Pochválil se i Dolejš, ale v hlavě se mu nic neotočilo. 
	Protože ale ztratil čest, vypudí ho předseda KSČM z parlamentu. Sám má ve spise spolupráci s StB a podepsané stvrzenky, že bral za udání čtyřicet či padesát korun. Čest však neztratil, má na to i rozsudek, se ctí teď vede KSČM. Ta také čest neztratila, protože si ke KSČ přidala písmenko M. Tím od sebe odčarovala všechny ty zločiny a utrpení, které všem způsobila. V této čestné straně je nečestný nakonec jen ten Dolejš. Půjde k soudu. Věří, že jde o nečestnost dočasnou. 

***

Komunistická moc ukradla lidem kdykoliv cokoliv, na co si vzpomněla. S těmito zkušenostmi se poslanci Dolejšovi nemusíme moc divit, že na té lumpárně nevidí nic špatného. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Vyhlaďte kamzíky. Bude vám lépe
25.9.2009    Mladá fronta DNES    str. 12    Názory
    Karel Steigerwald        
Haiku 

Diář Karla Steigerwalda

Kamzíkům není do zpěvu. Žádné haiku si nepobrukují. Budou vyhlazeni. 
Nepatří do naší společnosti. Jsou cizí, nepřizpůsobili se. Lezou po skalách, kam my nelezeme, dupou po bylinách a kopýtky dělají důlky do hlíny. Jsou mezi námi sto let a nepolepšili se. Mnohokrát jsme je žádali, přizpůsobte se, ale kamzíci ne. Jsou to pořád kamzíci. Pasou se, zanechávají trus. 
	V dlouhodobém plánu péče o českou zemi stojí, že kamzík u nás nebude. Abych byl adresný, v Jeseníkách po něm jde šéf chráněné oblasti Halfar. Chce vrátit naši krásnou vlast před dobu, kdy k nám kamzíci přišli. V roce 1913 je u nás nasadili Habsburkové, kteří vyvolali první světovou válku. S kantorem Halfarem, který se oběsil v básni Petra Bezruče, nemá nepřítel kamzíků Halfar asi nic společného. 
	Dostat krásnou českou zem zpět před stav, který nastal později, je filozoficky nebezpečná myšlenka. 
Někoho může napadnout, že kdysi byl stav před Halfarem. Ochránci přírody stejně jako kamzíci na našem území nejsou odjakživa. Také pojídají byliny a zanechávají trus. Mezi trusem ochránců přírody a kamzíků je rozdíl jen malý. 
	Je spousta věcí v naší krásné vlasti, které tu dřív nebyly a dnes tu jsou. Vracet vlast zpět může vést k omylům a nedorozuměním. Jít před Halfara a ochránce může jen vyvolat stav, že i ty byliny, které Halfar chrání, tu kdysi nebyly, protože tu byly jiné byliny. Kdysi tu byly lišejníky, máme se k nim vracet? 
	Kdo se zajímá víc o politiku než o kamzíky, vidí, že návraty jsou lákavé. Lidi mají víc rádi, co bylo, než to, co bude. Vycházejí z myšlenky, že dřív bylo lépe a že svět se zhoršuje, což potvrdí skoro každý starší člověk. Něco podobného si musí myslet i kamzíci. Sto let spásali byliny a najednou je tu názor, že škodí, že se nepřizpůsobili, že nejsou jako my a že ta zem je naše, nikoliv jejich. Roztahovat se u nás nadále nebudou! Ať táhnou! Třeba do Kanady. 
Ale nebyla by to demokracie, aby nevzniklo hnutí ochránců kamzíků. Sbírají se podpisy, chystají se útoky na Halfara. Zjišťuje se, kde Halfar byl, s kým mluvil, kdo tahá za nitky. Spolužák jeho pradědečka byl v SS. Připomíná to politiku. 
Nosné téma halfarovců je, že kamzík rozrývá zem kopýtky. Protistrana argumentuje, že kamzík zem kopýtky naopak udusává, aby ji voda neodplavila. Obě strany mají expertní posudky. 
	Snahy o vyhlazení kamzíků vrhají na ochránce přírody podivné světlo. Chtějí mít přírodu co nejpůvodnější, aniž by bylo jasno, co to nejpůvodnější příroda je. Ve jménu té původnosti vyvraždí kamzíky, kteří se o ochránce přírody vůbec nezajímají a nevšímají si jich. Žijí si na skalách a možná ani nevědí, že dole v úžlabinách existuje něco tak lstivého a zákeřného, jako jsou ochránci přírody. Ano, to je politika. Vy se pasete a najednou vám něco z parlamentu spadne na hlavu, například povinnost mít v kufru auta pádlo. Vy nevíte, kde se to vzalo a proč to je. Divíte se jako kamzík a dozvíte se, že je to kvůli posílení poptávky po pádlech a že v Německu musí mít řidiči pádla dvě, protože je to proti krizi. Nebo jste Cikán, žijete si s guslemi, pečete kurčata a najednou jste Rom a vyčítají vám, že dupete a děláte si ohýnky. 
	Podobnost s politikou je u halfarovců zdrcující. Vymyslí si nesmysl o kamzících, vnutí ho do médii i do haiku, kamzíkům hrozí vybitím a z rukávu sypou líbivé argumenty o přírodě. Už se o nich mluví, jsou známí. Nebýt útoku na kamzíky, nikdo by se o halfarovce nezajímal. Díky útoku jsou slavní, stoupají jim preference a možná je mnoho zblblých voličů, kteří se bojí kamzíků, bude volit, protože bez kamzíků bude naše vlast krásnější. 

Foto popis| Foto popis|

Komunisté to tu přivedli k úpadku, ale pořád radí
23.9.2009    Mladá fronta DNES    str. 10    Názory
    KAREL STEIGERWALD        
KSČM chce dělnou atmosféru při práci na Janotově balíčku, který odmítá. Přispívá k ní svým návrhem: nahradit úsporná opatření ziskem z České národní banky. Je to návrh originální, ale nedělný, protože nesmyslný. 
	Operovat se ziskem z ČNB je trapná neznalost. Zisk ČNB je účetní položka, kterou nelze rozdat ani důchodcům, ani ženám s dětmi. Pochází z kurzovních rozdílů, měnových intervencí a podobných operací. Nelze jej převést do státního rozpočtu. Zákon ukládá ČNB použít zisk na krytí ztrát z předešlých operací. Nynější zisk 29,1 miliardy, na který si KSČM asi myslí, je nutno ze zákona použít na částečné krytí předchozího schodku 171 miliard. Zisky i ztráty ČNB jsou peníze, a přitom to nejsou peníze. Na papíře jsou. Když je, komunisto, chňapneš, máš prázdnou dlaň. 
Zkuste si představit, že ČNB má v držení různé měny, které mají každý rok podle kurzovních pohybů jinou cenu, nebo že někam dáte nějaké peníze, aby jinde něco kleslo nebo stouplo, procenta, sazby, jak kdy. Z toho na bankovním papíře vzniká zisk nebo ztráta. Experti KSČM to vědí. 
Mluvením nesmyslů jen chtějí přispět k dělné debatě. Je ale možné, že to nevědí. S pýchou ignorantů vládli čtyřicet let. A osvědčilo se to. Republiku přivedli k úpadku a zaostalosti. A dnes chodí se svým věděním i do televize. Radí nám, jak to má být.

Nikdo nás nezradil. My chceme nesvobodu
22.9.2009    Mladá fronta DNES    str. 10    Názory
    Karel Steigerwald        
Obama prý zklamal, sklonil se před Rusy, nechal nás napospas nepřátelům pomalu jak spojenci za Mnichova. Zas se cítíme zrazeni. 
Ve skutečnosti se stalo něco jiného: Obamova administrativa má jiný názor na obranu USA a obavu z raket nepřátel hodlá řešit jinak než Bush. Bez radaru v České republice. Místo riskantní přítomnosti radaru a raket ve střední Evropě chce mít tato zařízení kdesi na moři a v bezpečnějších končinách, než je Česko. Umísťovat technicky supervyspělé vojenské zařízení do politicky nejisté země je bláznovství. 
	Zanedlouho tady možná může vládnout zmatená koalice komunistů se socialisty, které vede nevypočitatelný populista, ochotný podtrhnout kdykoliv kohokoliv. Nikdo neví, kam až se vyvinou komplikované vztahy Rusů k jejich bývalé kolonii a kam až politická reprezentace té bývalé kolonie sama nechá věci s Rusy dojít. 
	Místo amerického radaru se můžeme dočkat souboru písní a tanců ruské armády, který tu vybuduje radar ruský. 
	Americká vojenská zařízení v České republice nechtěla více než polovina obyvatelstva. Skoro polovina obyvatelstva si přeje vládu socialistů a komunistů. O mnichovanství a zradě nemůže být řeč. Češi zrazují sami sebe, pozoruhodně nepoučení a nepoučitelní dějinami. Předhazovat Obamovi zradu je naivní, před nezameteným vlastním prahem to vypadá hloupě. Odpovídá to ale oblíbenému stereotypu Čechů: že nás kdosi už zas zradil. Ve skutečnosti se zrazujeme sami, ochotně a vždy. 
	My jsme nemuseli být po roce 1945 ruskou kolonií, kdyby KSČ měla podobnou podporu jako komunisti ve Finsku nebo v Rakousku, to jest bezvýznamnou. Čeští komunisti měli po druhé světové válce podporu ohromnou a využili ji plně, aby Rusům republiku předali. Je šokující a je to také obrovská hanba české země, že komunisti mají po tom všem, po čtyřiceti letech katastrofálního a krutého panování, voličskou podporu skoro tak silnou jako za první republiky, kdy zločinnost komunistického systému nebyla ještě tak obecně známa a lži komunistů nebyly ještě prokouknuty. Dnes prokouknuty jsou, a nevadí to. 
	Na rozdíl od Poláků a Maďarů se Češi nikdy nepokusili komunistické panství svrhnout. Ve svém slavném roce 1968 se pokusili socialismus zlepšit, ne odstranit. Na této iluzi si trvají dodnes. 
Americké zbraně tu nechtějí, protože jsou americké a protože by byly viditelnou překážkou příští neosocializace země a opětovné rusifikace země. České obyvatelstvo málo dává najevo, že si cení svobody a nezávislosti. Dokonce i ti, kdo chtějí blízké vztahy se Spojenými státy, říkají na omluvu: Američani nám za to dají to a to…, aby odpůrce USA uchlácholili či zkorumpovali. I to je nakonec jisté lokajství a nemístná mazanost: oni ochrání naši svobodu a ještě nám za to něco dají. 
	Ochranou demokratických států před totalitními systémy a terorismem extremistů se USA zabývají od dob druhé světové války. Západní Evropa zůstala svobodná díky americké armádě. 
Odměnou je většinou kritika, politické útoky, bouře v ulicích. Česká republika se od USA odvrací bez pouličních kraválů, zato podstatně. 
Boj proti radaru v Brdech byl boj vnitropolitický, jak říkával Klement Gottwald, boj o charakter státu. Ve skutečnosti šlo o technický obranný systém, jímž se měli zabývat vojenští odborníci. Byl to systém účinný a užitečný pro obranu před balistickými raketami extremistických režimů? Nebo ne? Ale vojenská rozumnost nikoho nezajímala. Národní fronta komunistů a socialistů z radaru udělala velké politické téma. 
	Je těžké si představit, jak na přátelskou návštěvu a inspekci amerického radaru v Brdech přijede z Prahy místopředseda vlády a ministr národní obrany a udavač Vojta Filip, předseda KSČM. Povážlivá je v této roli už i figura například Zaorálka. 
	Tak tedy: nikdo Čechy nezradil. Vše, co se jim děje a stane, si dělají sami. Je to svobodný národ ve svobodné zemi, jak se v ní zařídí, taková to bude zem. Tuto nabídku dostává v dějinách malá země zřídka. Teď ji Česká republika má a je na nejlepší cestě ji zas promarnit. 

***

Místo amerického radaru se můžeme dočkat souboru písní a tanců ruské armády, který tu vybuduje radar ruský. Radar USA u nás nechtěla více než polovina obyvatel, která chce vládu ČSSD a KSČM. 

O autorovi| Karel Steigerwald komentátor MF DNES
Foto popis| O autorovi| Karel Steigerwald komentátor MF DNES
Foto popis|

Schodek: to jsou vaše dluhy, ne státu
18.9.2009    Mladá fronta DNES    str. 12    Názory
    Karel Steigerwald        
Haiku
Diář Karla Steigerwalda

Čičikov v Mrtvých duších říká ruské haiku: Čistého člověka si zamiluje každý, vy mě milujte špinavého. K této lásce máme v České republice hodně příležitostí.
	Ústavní soud zrušil volby. Před dvanácti lety v téže situaci volby nezrušil. Jsou tedy tehdejší volby protiústavní a s nimi tedy celé to dvanáctiletí. Budeme ho opravovat?
Myslel jsem si, že zákon je neodvratný, vždy a ke každému stejný. Není. Má moc výkladů. Letošní čin Ústavního soudu jedni podle zákona chválí, jiní podle téhož zákona haní. Na obou stranách je dost argumentů podle zákona. Už chápete, co chci říct? Ano, zbývá jediné: svrhnout Fischerovu vládu a neschválit rozpočet. Česká zem octne se tak ve stavu čiré euforie.
	K rozpočtu: Vědí vlastně občané, že státní dluh je jejich dluh? Že každý občan státu dluží k letošnímu červnu 93 tisíc korun? S manželkou je to 186 tisíc, s tetou, strýcem a bratrancem 465 tisíc korun. A nikdo jiný než teta, strýc, bratranec, vy a já nebude ten dluh platit. Říkáte si možná, však to stát zaplatí. Jenže stát nemá jiné peníze než vaše. Každý z vás zaplatí 93 tisíc, když to tak půjde dál, ještě víc a víc.
Zkuste si půjčit u známých sto tisíc.
Kdo vám tolik půjčí?
	Tak to je problematika státního rozpočtu, jak se nyní, soudruzi a soudružky, diskutuje dole v krajích a okresech. Co z toho vyleze, jmenuje se schodek rozpočtu, zrovna se chystá 230 miliard nebo o chlup méně. A zas - bude to z vaší kapsy zaplaceno. Když si strýc s bratrancem pořád jen půjčují, dopadnou špatně. Stát taky. Jenže stát není nic, stát není žádný člověk někde jinde, stát jste vy. A já taky. Dvě stě třicet miliard. A to jsou ekonomové, Ing. Paroubek hned, a jiní vědci, agent Filip, kteří to obhajují.
Mají vědeckou teorii: bohatství pochází z dluhů. Pokrytecky zpívají, že matkou pokroku je práce, ale tajně věří, že matkou pokroku jsou státní dluhy. Bizarní moment z dneška: dávky a podpory lidem se prý nesmí snížit, protože by klesla spotřeba těch lidí. Jak to bylo teď v té Americe? Půjčili nemajetnému člověku na dům za půl milionu, protože na dům má každý právo a také, aby neklesala spotřeba domů. A řekli mu, právě jsi vydělal tři sta tisíc navíc. Takovou cenu bude mít tvůj dům za tři roky. Za ten příští výdělek si teď kup ještě auto, dámo a pane. Všichni na to máte.
	Byl to mistrovský pokus, jak donutit občany, aby hospodařili jako stát. Klaus s Topolánkem se na Hradě včera shodli, že rozpočet má být úsporný. Nebude úsporný. Oba pánové také postřehli, že shoda politických stran na řešení krize je velmi nízká. Kdyby ta shoda byla vyšší, krize by byla menší. Ale proto krizi nikdo nedělal, aby byla menší. Chce to krizi co největší. A dluh vysoký a nefunkčnost úřadů a zmatek v zákulisí. Po Paroubkovi jdou například spiklenci. Jeho napínavé vyprávění, co na něj chystali, připomíná líčení, jak do RaJ v Praze 1 vtrhla lidová kontrola s měřidly a jak se všichni smáli tomu rozkladu. Volby budou v květnu. Mohly být v červnu. Ale ne příští rok, letos. Každý je chtěl, bylo potřeba (i dnes to tak je) zeptat se lidu, kdo má vlastně vládnout. Nic volbám nebránilo, jen zákon. Ale to známe už léta.
	Ano, soudruzi a soudružky, podstatou buržoazního státu je chaos. Jsme v tom oboru vyspělá země. To je možná zajímavější než scholasticky protichůdné nejasno, co smí a nesmí Ústavní soud. Naše státní idea: Každý občan se blbě směje -urval jsem na úkor ostatních dávku, to jsem šikovný. Málokdo se směje, to jsem blbý, kolik už jsem dal státu peněz.
	Zamilujte si špinavé lidi. Vyplatí se to.
	Zvýší vám dávky a dají dětem tužky, které zabaví boháčům.

Foto popis| Foto popis|

Prezident říká, že Ústavní soud je jediný pachatel
17.9.2009    Mladá fronta DNES    str. 12    Názory
    KAREL STEIGERWALD        
Prezident posuzuje krizi takto: viníkem je Ústavní soud, který narušil veřejnou soutěž stran, zpochybnil právní jistotu a předvídatelnost dění. Důsledkem je destrukce důvěry mezi stranami. Řešením je veřejná soutěž politických stran a dohoda na silném mandátu Fischerovy vlády, nezpochybnitelné volby, co nejnižší schodek státního rozpočtu.
	To je posouzení, dejme tomu, správné. Obsahuje východisko a odpovídá trvalým názorům prezidenta na demokratickou soutěž stran, od kterých očekává nějakou míru spolupráce a důvěryhodnosti. Je ale správné málo.
	Prezident krizi posuzuje jako letos vzniklou a vyvolanou Ústavním soudem, ne jako jeden z nikoliv posledních konců příběhu, vlekoucího se od tzv. sarajevského atentátu.
	Ústavní soud není jediný pachatel. Dvanáct let zná česká politika slabiny ústavy a neřeší je. Tohoto labilního stavu Ústavní soud využil. Může ho využít i každý, kdo se v politice dokáže pohybovat jako přízrak v husté mlze plné kouzel. Prezident dal za pravdu Paroubkovým obavám z nového zásahu Ústavního soudu. Nedodal však, že k těm obavám náleží dlouhodobá Paroubkova destrukce politických poměrů. Ale prezident politiky neposuzuje. Leda oklikou. Buďme napjati, co řekne dnes o Topolánkovi.

Nezapomeňte: Paroubek škodí státu
16.9.2009    Mladá fronta DNES    str. 08    Názory
    Karel Steigerwald        
VELETOČ ČSSD Politická krize v zemi se dále prohlubuje 

Po krizi finanční a hospodářské přišla do českých zemí krize politická a ústavní. Pečlivou a cílevědomou prací ji přivodil Jiří Paroubek. 
Krok první: ČSSD s komunisty a přeběhlíky typu Zubová svrhla vládu uprostřed předsednictví v EU, ale nenabídla vládu svou. Způsobila ostudu, politické zmatky, poškodila republiku a v době stoupající hospodářské krize oslabila schopnost ČR krizi čelit. Je to krok politicky primitivní a nezodpovědný: vládu sundali, ale nevěděli co dál. Nebo věděli a s následnými zmatky počítali. 
	Krok druhý: ČSSD uzavřela s ostatními parlamentními stranami dohodu o předčasných volbách v říjnu 2009. Z dohody vyplynulo schválení ústavního dodatku, který Ústavní soud později zrušil. 
	Krok třetí: ČSSD prosadila mimořádné řešení, předčasné volby. Ze dvou variant svou silou prosadila variantu ústavně podezřelejší, politici říkají ústavně nekonformní. Byl to krok prozíravý pro toho, kdo chce politický chaos zvýšit. 
	Všechny tři kroky, jeden promyšlenější méně než druhý, vytvářejí báječné bahenní pole k následné minometné palbě a ke zvyšování chaosu ve státě. 
	Je to také dobrá příprava k poslednímu kroku, ke zrušení celé dohody, k němuž došlo včera. Z české politiky se stala politika věrolomných šašků, čehož si povšimli i někteří politici. Dílo se podařilo, v období do řádných voleb nás všechny očekává nepřetržitý a správu země devastující volební boj na úrovni, která v České republice stále klesá. Čelit hospodářské krizi, pokoušet se znovu o nezbytné penzijní a zdravotní reformy se stane bezvýznamné a slabá nepolitická vláda si s nimi také neporadí. Důležitost pro politické strany bude mít pokračování ve válce a příprava na volby v květnu 2010. 
Smích voličů musí být ovšem dost hořký. 
Zázračné Paroubkovo prozření se odehrálo v pondělí v noci, včera tedy do politických dohod a předčasných voleb definitivně hulvátsky bez vědomí partnerů kopl. Totéž, co věděl v pondělí, nevěděl od pádu vlády? Minulý pátek Paroubek lhal. Nebo lhal včera. Existuje i třetí možnost: lže pořád. I když tvrdí, že v pondělí prozřel nad papírem několika soudců. Na zázračná prozření nevěřme, věřme spíše na rozum, byť Paroubkův. Počíná si správně, pro sebe pochopitelně. Řadu měsíců cíleně destabilizuje režim prosazováním slepých cest a zrazováním dohod. 
	ČSSD představuje stranu nespokojených, zvyšování chaosu a zmatků a rozmnožování nespokojenců škodí sice státu, ale zvyšuje šance ČSSD. Pro Paroubka je destabilizace systému a znemožnění předčasných voleb vítězstvím. Zvyšuje to přitažlivost strany nespokojenců a Paroubkovu naději získat vládu. Připomíná to postup Gottwaldovy KSČ v první republice: čím slabší vláda, čím více zmatků, tím lépe pro nás. 
	Paroubek nemá politického partnera do vládní koalice, krom jediného: KSČM. Je to nepříjemná politická pozice. Paroubek věří, že devastace politických poměrů ji může u veřejnosti zlepšit. Třeba se komunisti stanou ve světle trvalých vládních zmatků pro voliče přijatelnějším partnerem. Proto ta ustavičná Paroubkova palba. 
	Rozumu má Paroubek dost a budoucnost vidí nadějně. ČSSD schválí vládě rozpočet i škrty, které spojil premiér s další existencí své dočasné vlády. Zvýší se ceny, sníží se sociální plýtvání státu, platy nestoupnou. To dá Paroubkovi do voleb nové brutální střelivo. Pomáhat mu bude i rozklad středopravé strany spektra, boj ODS s prezidentem a drobení pravice rozplozováním pidifundamentálních straniček. Republiku čekají horké týdny a měsíce. 
	Uplynulo dvacet let od posledního zvratu. 
Kdo na dvacetiletky věří, může se nyní radovat. Rozvrat českého státu začal naplno. 

***

Do řádných voleb nás očekává nepřetržitý a správu naší země devastující volební boj na úrovni, která v České republice klesá stále hloub. Se skutečnými problémy si slabá nepolitická vláda neporadí. 

O autorovi| Karel Steigerwald komentátor MF DNES
Foto popis| O autorovi| Karel Steigerwald komentátor MF DNES
Foto popis|

Všechno to spáchal malíř Faltus
11.9.2009    Mladá fronta DNES    str. 12    Názory
    Diář Karla Steigerwalda        
Haiku 

Volby jsou nám v patách. Voda stoupá. Napětí vrcholí. Krev v žilách bije. Ze všech stran očekávají se strašlivá odhalení. Topolánek prohlásil: Chystají Toskánsko 2. 
Vytáhnou na mě falzifikáty, co prý vlastním. Ale já na ně kašlu. 
	To je rozumné. Ale málo. Paroubek řekne: On ví, co na něj praskne, tak se už teď ta potrefená husa přiznává. A jeho generálové to hned vytáhnou. Není úniku. Od toho jsou volby. Lid jásá, kýble špíny, to je krása! Co když to není špína, co když je to šproch s trochou pravdy? Nikdo nic neví. Už léta se domáhám průzkumu Kubiceho aféry. Co to bylo? Zneužití policie ve volbách, nebo vážná výstraha? Nikdo v úřadech se o to nezajímá. Lejte špínu, nebo vemte kýbl s pravdou, je to jedno. 
	Přihlásil se mi malíř Faltus, poslal doznání. To mnohé vyřeší, nebude už mít smysl lejt špínu s pravdou v jedné břečce na jiné než na Faltuse. On za všechno může. Přiznal se. Píše mi: To já udal Gotta a sledoval Topolánka, Dalíka, Romana a Urbana v Itálii na dovče. Já zfalšoval podpis Gotta v dopisu pro Husáka, já okrad Pomejeho, já způsobil Bartošové deprese a celulitidu Hanychové, já podepsal antichartu zaWericha a Jiráskovou, já vykradl poštu v Dejvicích a poslal Brežněvovi zvací dopis. Já upálil Palacha, střílel na hranicích po narušitelích, spolupracoval s StB a řekl kapitánovi Minaříkovi, aby dal bombu do Svobodný Evropy. To já ukecal Melčáka a nadiktoval mu žalobu. 
	Já rozhádal Havla a Kunderu, já to prásk na Nohavicu, že práská, já přemluvil starýho Svěráka, aby vstoupil do KSČ, já zabil Mrázka a Lamberta Krejčíře, já prodával LTO, já vytuneloval všechny kampeličky, já se upíjím k smrti... já umírám na závist!!! 
	A kdo myslíš, že dostal Barťáka do čela Varů? Kdo myslíš, že pučil ty prachy Grossovi a kdo ho dostal do vlády? Kdo myslíš, že zfalšoval klub protifašistickejch bojovníků? Kdo myslíš, že pustil toho katarskýho prince nemravu? Kdo myslíš, že radí v EU Ransdorfovi? Kdo myslíš, že zadara pronajmul squaterům barák v centru? Kdo myslíš, že stojí za těma rumunskejma Cikánama z Počernic? Kdo myslíš, že kejve léta se Šloufem a s Charouzem? 
Kdo myslíš, že krátce chodil s Livií Klausovou? 
	Kdo myslíš, že ve svý době utěšoval Ebena? Kdo myslíš, že Darinu Rolincovou vodnaučil slovensky? Kdo myslíš, že je skutečným vlastníkem firem okolo Babiše, Pitra a dalších? Kdo myslíš, že pustil Krejčíře zadem z jeho vily? Kdo myslíš, že je stínovým králem olašskejch Cikánů? Kdo myslíš, že krade majetek z armády a je přitom příbuznej Michaela Kocába a Vladimíra Remka? No přece já!!!! Petr Čeřen Faltus. 
A jsme z toho venku. Jediné, k čemu se malíř nepřihlásil, je počasí, ačkoliv taky vypadá jako produkt české politiky. 
	Čekají nás tajná konta z Vaduzu. Už teď sázím, že to bude ohromný skandál s minimálním obsahem. A jak skončí: jako vždy - přestane se o tom mluvit a psát. Útočníci se už teď sichrují: nejsou to důkazy, jen indicie. Ať ti darebáci, kterých se to týká, dokážou, že nemáme pravdu. Topolánek je chudák, vůbec nerozumí politice. Řekl: Protože nelze dokázat neexistenci něčeho, co neexistuje, kašlu na to. Jako politik měl ale říct: Paroubek měl rohy. Upilovali mu je už v roce 1983 v RaJ Praha 1, protože trkal číšnice. Ať dokáže, že rohy neměl. Na čele má jizvy. Faltuse na vás. Zapište si za uši, cokoliv letos řeknete proti konkurenci, spáchal Faltus. Není ale členem žádné partaje a jeho zločiny se nedají politicky použít. Jsou politicky bezcenné. 
	Proč je vlastně spáchal, když ani není politik? 

Foto autor| KRESBA: MIROSLAV KEMELFoto autor| KRESBA: MIROSLAV KEMEL

Ústavní soud nikdo neovlivnil
10.9.2009    Mladá fronta DNES    str. 10    Názory
    KAREL STEIGERWALD        
Na dobré zprávy je naše doba skoupá. Teď jedna přišla: ústavní soudci se necítí ovlivňováni při rozhodování o Melčákově stížnosti. To je v době, kdy se kdekdo cítí ovlivněn čímkoliv, vzácnost. 
	Soudci nepovažují za ovlivňování ani Paroubkovy hrozby. To je pro soudce dobré. Paroubka to asi naštve, oni se ho nebojí. Nebojí se ani ostatních politiků, ani prezidenta, jdou svou ústavně soudcovskou cestou, nezávislí, neovlivnění, před nimi právo, za nimi potopa. A mohli se do toho pořádně opřít, válka institucí se mohla pěkně rozhořet. Je to naše tradice: všichni si nadávají, nikdo nic neřeší. K řešení je toho v oboru ústava a Ústavní soud dost. Ví se to už dlouho. Řešení jednoho problému v tomto nejvyšším státoprávním oboru je teď na pořadu, ve chvíli nejméně vhodné, za krize a v polovládí, ve volební kampani a paradoxně právě kvůli Melčákovi a Ústavnímu soudu a kvůli mnohaleté ústavní apatii zákonodárců. 
	Kus ústavy se doplní, volby nakonec budou. Úplní šílenci snad našemu státu nevládnou. 
Ale po volbách, až se kočár státu znovu rozkodrcá, další aktivita tímto směrem může zas usnout. Říká se tomu: ve Sněmovně není politická vůle a dostatečná shoda. Vůle a shoda se dostaví, až zas bude karambol.

Nevěřte, že nepůjde s KSČM
8.9.2009    Mladá fronta DNES    str. 09    Názory
    Karel Steigerwald        
Předseda ČSSD Jiří Paroubek našel asi nějaký průzkum, který mu prozradil, že lid zamýšlenou koalici sociálních demokratů s komunisty nemiluje. 
	Tak otočil kormidlem a zařadil zpětný chod. Dává veřejnosti závazek, že do roku 2013 nevytvoří s komunisty vládní koalici. 
	Bible má návraty ztracených synů, kteří se dali na pozdní pokání, v oblibě. Bible je Bible, česká realita je jiná. Takový slib Paroubka nic nestojí. Komunisti mu to chápavě prominou, sami mají velké zkušenosti s taktickou lží, která zabezpečuje cestu k moci. A u důvěřivců může svatý slib zabrat. 
	V politice lze slíbit cokoliv a strany této neodpovědnosti dosyta využívají. Slíbí vám cokoliv. 
Umím si dokonce představit Paroubkův slib, že se sociální demokracie bude zasazovat o soudní zákaz komunistů. 
	Může slíbit, že by do koalice nevzal ani slibované Marťany. Těžko ale přesvědčí, že nemá s komunisty nic společného. 
	Vytvořil s nimi tichou společnost už v době svého vládnutí po pádu Stanislava Grosse. Naoko měl koalici s lidovci a Unií svobody, ale hlasovací mašinu ve Sněmovně vytvořil s komunisty. 
Osvědčilo se mu to. Měli dohromady 111 hlasů. To k pohodlnému vládnutí stačí. Do konfliktu se ČSSD s komunisty dostávala zřídka, cíle i volební programy mají podobné a podobnou mají i politickou mentalitu. 
	Co chtěli a stihli, to si společně prosadili. Dnes spolu vládnou tiše nebo veřejně všude na hejtmanstvích, kde to jde. 
	Blízkost a podobnost obou levicových stran jsou nápadné. Blízcí jsou si i vkusem a vedoucími personami. Mnoho sociálních demokratů bylo před Listopadem v KSČ. To postihlo i jiné strany, ale v sociální demokracii se to nebere jako hanba a problém, nýbrž jako zásluha a zkušenost. 
	Jako komunistům jim nevadí postavy spojené s StB ani bývalí dozorci z vězení. Přesvědčených demokratů je v ČSSD málo. V dnešním vedení převládají muži mazaných konjunkturálních tahů, zkušení populisté a bizarní figury typu Jandáka, Ratha či Drymla. 

Mluví jako Gottwald Pocit blízkosti obou stran zesiluje také pseudodemokratický nátěr, za nímž v zákopu na příhodnější časy číhá KSČM. Nynější komunistická rétorika, určená širší veřejnosti, nápadně připomíná Gottwaldovu rétoriku mezi roky 1945 a 1948. Ta také sloužila k mazání medu na hloupé a naivní huby. 
	Obě strany k sobě politicky patří a nevidí to jen slepec. Nynějším Paroubkovým slibům předcházely jeho požadavky, aby se KSČM omluvila a polepšila. Šlo samozřejmě o formality a fráze, které měly budoucí spojenectví změkčit. Komunisti jeho návrhy brali zbytečně vážně a nervózně. Nepřijali nic z Paroubkových požadavků, asi že by podráždili své skalní normalizační členstvo. 
	Pro sociální demokraty je nejlepší komunisty verbálně odmítat, držet dál bohumínské usnesení, které spolupráci zakazuje, a nedbat na to v činech. 

Neberme ho vážně Paroubkovu kampaň proti návratu komunistů nelze brát vážně. Veřejná koalice s nimi je předčasná, to ví i Paroubek. Klidně může slibovat, že ji neudělá. Zato tiché společnictví, skrytý podíl a podpora komunistů jeho menšinové vládě, to je téma na programu. Jinak se Paroubek ani k moci dostat nemůže. 
	Jistě neočekává, že by sociální demokracie dostala dost hlasů, aby to stačilo na její jednobarevnou. A partnerů na koalici má málo. 
	S ODS a TOP 09 počítat nemůže, účast KDU-ČSL v jeho případné koaliční vládě je tak nejistá jako sama účast lidovců v příští Sněmovně. Chce-li ČSSD realisticky pomýšlet na vládu, musí myslet na komunisty a na způsob, jímž podporu komunistů získá. 
	Nabízí se a osvědčila se menšinová vláda socialistů s tichou podporou Komunistické strany Čech a Moravy. Pro Paroubkovo vedení je to schůdné řešení, i kdyby se stokrát zaklínal frázemi o boji s komunisty. Pro sociální demokracii je to cesta od demokracie k socialismu. 

O autorovi| Karel Steigerwald, komentátor MF DNES
Foto autor| FOTO: MAFA – MICHAL ŠULA
Foto popis| S KÝM? S KSČM? S Marťany?O autorovi| Karel Steigerwald, komentátor MF DNES
Foto autor| FOTO: MAFA – MICHAL ŠULA
Foto popis| S KÝM? S KSČM? S Marťany?

Prý polezeme po čtyřech. Proč ne
4.9.2009    Mladá fronta DNES    str. 12    Názory
    Karel Steigerwald        
Haiku 

Diář Karla Steigerwalda 

Máme ústavní krizi. Už je třetí, po finanční a hospodářské. V krizi je i podnebí, bude teplo a zima. 
	Ústavu máme napsanou dobře a špatně. Změnit ji musíme a nesmíme. Psát ústavy je zábavný sport. 
Ústavu napsal už K. H. Borovský. Nejpěknější paragraf byl, že rozlepené dopisy musí vláda po přečtení dát zalepit. Známým spisovatelem komunistických ústav byl poslanec Jičínský. Ty ústavy byly čtivé, samý vzlet, samé dobro. Jednou na ústavu skočil dr. Husák, když nemohl z Hradu vypudit stařičkého generála Svobodu. Svolal poslance, za půl dne byl Svoboda z Hradu venku, z Husáka vevnitř prezident. 
Tomu říkám legislativní fofr. 
	Jičínského dodnes považují za ústavního znalce. Neříkají ale, že znal ty komunistické ústavy. Věděl dobře, že s ústavou je každý hotov hned, jde jen o poměry. Ústava pracujícího lidu, či jak se jmenovala, zaručovala všem lidem blaho, co nemají ani v nebi. Když se něco nehodilo, škrt, když se chtělo připsat nějaké dobro, zase škrt, myslí si asi nezkušeně nynější politologové. 
Ne. Ústava se neměnila nikdy, protože se hodila na všechno a znamenala cokoliv a taky nic. Novotný a Štrougal zatýkali jednou Baráka. 
Ten chtěl vidět zatykač. Já myslím, Toníčku, že když jsi prezident, zatykač nepotřebuješ. To je pilíř české ústavnosti. Platí dodnes. 
	Proto máme ústavní krizi. Pravdu mají všichni, co jsou proti sobě. Z ústavy ji vyčtou, jde jen o výřečnost, s níž to vysvětlí. Melčák je statečný, má právo na své čtyři roky vlády. 
Kalvoda má právo na nedotknutelnost ústavy. Lid má právo na své volby. Politici nechtějí pro nějaký bordel politiků vyhazovat z okna volební miliony. Fischer vzkazuje, že nebude vládnout ani o den déle, než slíbil. Ale je to chyták, slíbil: do voleb. Všichni mají argumenty. Kalvoda se dokonce obává, že nám Sněmovna ústavní většinou nařídí chodit po čtyřech. A proč ne. To si každý umí představit, jak poslanci hupkají po čtyřech do lavic, jak k soudu hupká Kalvoda s aktovkou, jak se já, po čtyřech, škrabu do redakce. V zemi, kde nikdo neví, jestli smějí být volby, jestli vláda je padlá, jestli je ústavní krize a revoluce asi na obzoru, v tak roztomilé zemi už chůze po čtyřech nikomu neuškodí. Vždyť i ty tři krize se berou jako opičárna. 
	Advokát Kalvoda vysoudil na státu pro klienta Šťávu devět miliard korun za poškození jména Šťáva. 
Možná je to protiústavní a omezuje to mé právo daňového poplatníka nedat Štávovi nic, protože ho ani neznám. Ústava je v zásadě pro srandu králíkům. To je velká tradice a rádo se o tom mudruje. Republika je plná přemýšlivců se všelijakými názory. To se nyní semele, zazní hlasy odborníků i Jičínského, moralisti upozorní na zánik politické mravnosti, ekonomové spočtou, kolik to státní kasu zas stálo, z politického světa se dozvíme, kdo to zavinil (vždy ten druhý), a pak budou ty volby, po nich jakási vláda-stroj pojede dál. Na krizi se zapomene. Po čase každý uvidí, že jestli se sněmovny rozpouštějí tak či jinak, zcela jedno jest. Důležité je, že si všichni na krizi duchovně pochutnají. 
	Všední občanský život se nezmění, k němu má ústava daleko. Vobyčejný lidi budou u soudu zas seřvaný, mazaní vykukové je přeskočí, spravedlnost vobyčejnejch dál bude tenká, bez ohledu na novelu či dodatek k ústavě. Zas vám policajt vleze do lékárničky v autě a odhalí, že máte prošlej škrticí gumovej pás a zaplatíte tisíc korun pokuty, abyste věděli, že je spravedlnost. 
	Že máme prošlej stát, což je podstata celé krize, nám nevadí. Lidi nahoře žijí duchoznalectvím ústavních útrob, my dole svůj strastiplnej život. 
Tak se po čtyřech, jak to ústava nařizuje, škrabeme vpřed, což jest kamkoliv. 

Foto popis| Foto popis|

Jízdné zdarma není zdarma
31.8.2009    Mladá fronta DNES    str. 14    Názory
    Karel Steigerwald        
Zdarma zní lákavě. Když je něco zdarma, každý je rád. Dr. Rath zavedl pro studenty svého hejtmanství jízdné zdarma. Zdarma není, bude stát asi 50 milionů korun. Ty ovšem nejsou dr. Ratha, jsou voličů. Dr. Rath je však představitel lidu, má právo jeho peníze rozdávat. Proto byl zvolen hejtmanem. Jízdné zdarma, které není zdarma, zavedl, aby ho lidi milovali a volili i příště. Nejvíc ho milují ty zámožnější rodiny. Hlupák, řeknou si, máme milion a on našemu děcku přidal jízdné za peníze těch poplatníků, kteří žádné děti na školách nemají. Roztomilý chlapík.
On a čert snášejí na větší hromadu, říká přísloví. Kdyby dal jízdné zdarma chudým, kteří na autobus nemají, byla by to vítaná pomoc chudým studentům. Dá všem, je to politická korupce, ale vypadá to líbivě. Je krize, státu teče do bot a dr. Rath rozdává. Uvidíte, že nebude sám, politická korupce je korupce, která se netrestá. Dal zdarma jízdné, lidi u piva řeknou: To je ale hodnej pán!
	Ještě lépe by to vypadalo, kdyby dr. Rath vyhlásil program První pivo zdarma. Nebo třetí. Pomohl by těm, kdo mají jen na dvě piva. To by ho lidi milovali a volili ještě víc. Je zástupcem lidu, mohl by to vyhlásit.
Vždyť piva si lid cení víc než škol.
	Dr. Rath se asi bojí, že bychom tady napsali: Podporuje chlast. Ale my bychom napsali, že podporuje ne chlast, nýbrž sebe. Takto nám nezbývá než napsat: Dr. Rath za peníze voličů obdaruje každého studenta, protože podporuje sebe.
Sociální pomoc, různé programy pro chudé a pro lidi postižené neštěstím jsou na místě. Všichni jsme svého druhu křesťané. Neradi vidíme, když trpí lidé nevinní. V nouzi se však cítí kdekdo. Málo je lidí, kteří si myslí, že už jim nikdo nemá nic dát. Hloupý, kdo dává, hloupější, kdo nebere, vystihuje to přísloví. Potřebných je proto nekonečný počet.
	Ani dr. Rath si neodřekne. Rozpoznat, co je sociální pomoc a co korupce voličů, není těžké. Sociální pomoc je obvykle určena lidem, kteří ji podle nějakých kritérií (nízký plat, ztráta zaměstnání, neštěstí v rodině a pod.) potřebují, korupce voličů se vztahuje na všechny bez rozdílu. První zmenšuje bolest světa, druhá shání hlasy voličů. Všechny návrhy typu Co dostanou ženy, děti, penzisti, rybáři, zemědělci nebo lesmistři, je korupce. Korupce politická, divná. Politici podplácejí voliče za jejich peníze. To skončí, až všichni zapláčeme nad státní kasou. Pozoruhodná nejapnost je stavební spoření. Idea: stát přispívá na rozvoj bydlení. Praxe: uspořené peníze včetně státního příspěvku (peníze daňových poplatníků) můžete propít na Mallorce. Protože je to výhodné, stavební spoření mají skoro všichni. Doplácejí jen ti, kteří stavební spoření nemají, tj. ti, kteří si nemohou dovolit měsíčně spořit. Čili ti nejchudší. Skutečná idea: stát šidí nejchudší a pomáhá zámožnějším. S jízdenkami dr. Ratha je to stejné: chudí, jejichž děti nestudují, přispívají zámožnějším. Na politickou korupci doplácejí ti nejchudší, v jejichž jménu se korupce děje.
	Dr. Rath je představitel lidu a může rozdávat jeho peníze. Mohl by přijít s další ideou: kdo má dvě rodiny, má nárok na dvě dovolené. Oboje děti mají právo jet s tátou za stavební spoření na Mallorku. Dvě rodiny má už skoro každý. Vzhůru do voleb, státní kasa je nekonečná.

O autorovi| Karel Steigerwald, komentátor MF DNES
Foto autor| FOTO: MAFA – JOSEF VOSTÁREK
Foto popis| ŽÁKOVLAK. Hurá na trať.O autorovi| Karel Steigerwald, komentátor MF DNES
Foto autor| FOTO: MAFA – JOSEF VOSTÁREK
Foto popis| ŽÁKOVLAK. Hurá na trať.

Melčák napadá volby. Smysl to ale nemá
28.8.2009    Mladá fronta DNES    str. 12    Názory
    Karel Steigerwald        
Jeden smysl snad Melčákova stížnost má. Možná posílí přesvědčení příštího zákonodárného sboru, že je nutné do ústavy sáhnout a opravit ji. Nebyla by to hanba, nedostatky se za 16 let už projevily.

Poslanec Melčák napadl u Ústavního soudu letošní předčasné volby. Porušují podle něho ústavní právo poslance vykonávat nerušeně mandát po celé čtyřleté volební období. Parlament podle Melčáka nemá pravomoc retroaktivně a jednorázově zkracovat volební období v jeho průběhu.
	Každého musí napadnout, proč tu stížnost k Ústavnímu soudu dává Melčák až teď, pár týdnů před volbami. Proč ji nepodal už dávno, na jaře, případně už před jedenácti lety, kdy také byly mimořádné volby. Když sám přestupoval z ČSSD k vládní koalici, domnívali se mnozí, zejména politici z ČSSD, že i on porušuje ústavu. Porušení viděli v tom, že zradil své voliče a stranu, za kterou kandidoval. Melčák se hájil, že mandát poslance není vázaný, nepatří ani lidu, ani žádné straně, nýbrž jen tomu zvolenému člověku.
	Když si parlament odhlasuje, že zkrátí volební období, můžeme to chápat jako normální demokratický projev vůle zákonodárců. Sice dost kostrbatý, ale přirozený: politický systém se rozsypal, kdo jiný než lid ve volbách ho má opět rekonstruovat a v nové situaci nově rozdat mandáty? Jiné postupy než volby vedou k pletichám, zákulisním trikům a nesrozumitelnosti politiky.
	Melčák má ale pravdu, že by parlament neměl rozpady koalic, nedůvěru vládě a další mocenské karamboly řešit improvizovanými zákony na jedno použití, nýbrž že by měl systémově upravit ústavu. Postup jmenování tří vlád je nepružný, zdlouhavý a žádná politická sestava se k němu nebude chtít uchýlit, protože přináší ztrátu nejen politickým stranám, ale i státu a lidem.
Jenže parlament se k zásahům do ústavy zatím neodhodlal. Stejně tak se neodhodlal k zásahům do volebního zákona, který je stálým zdrojem slabých a nemohoucích vlád i vládních krizí.
	Opravovat ústavu není žádná hanba. Některé slabiny a nedostatky se za šestnáct let České republiky už projevily, ale v politicky rozkymáceném státu do ústavy nechce nikdo šťourat. Politické strany si také neumějí odhadnout, jestli by změny ústavy byly pro ně výhodné, nebo ne.
Úvahy o způsobu volby hlavy státu se mění podle toho, jak by změna volby konkrétnímu kandidátovi prospěla, či uškodila. Otázka, co by prospělo republice, stojí stranou.
	Melčákovo politické přestupování ve Sněmovně hodnotí lidé jako korupční. Problém je, že nějaký zrádce se napravo nebo nalevo zjevit musel, aby při volebním patu sto ku stu mohla vláda vzniknout. Dokud se neupraví zákony, přeběhlíci tu budou, ať podplacení nebo idealisti, protože budou zapotřebí. Zakázat přeběhlictví nelze, vždy je lepší, když mandát patří poslanci, než kdyby patřil politické straně.
	Melčák chce zakázat předčasné volby, což dává smysl ještě menší. Mohl by zkusit dodat, jak si představuje další vývoj. Kde teď najde koalici podle voleb z roku 2006, co udělá s Fischerovou vládou, jak uzná předčasné volby z roku 1998? Budou neplatné? Z poměrů ve státě by byla ještě větší komedie. Zdá se, že smyslem jeho návrhu je jen ten návrh sám, zazlobit a připomenout se. Ústavní soud pracuje pomalu, stěží dá nějaký nález před podzimními volbami. Ty proběhnou, vznikne vláda, pak řekne Ústavní soud, že to byly volby protiústavní?
	Jeden smysl Melčákova stížnost snad má.
Možná posílí přesvědčení příštího zákonodárného sboru, že je opravdu nutné do ústavy sáhnout a opravit ji. Můžeme se dočkat groteskního šklebu dějin: i mimořádné volby dopadnou sto na sto. A celá komedie se bude hrát znovu. S novými přeběhlíky, aférami, obviňováním z podplácení i s podplácením, které každý větří a nikdo nedokáže. Vznikne tak další nestabilní a slabá vláda, s níž budou opět cloumat podivíni melčákovského typu.

O autorovi| Karel Steigerwald komentátor MF DNES
Foto popis| O autorovi| Karel Steigerwald komentátor MF DNES
Foto popis|

I Hitler dělal deficity, ale věděl si rady
25.8.2009    Mladá fronta DNES    str. 08    Názory
    Karel Steigerwald        
Haiku 

Diář 

Teď na konci léta, než usedneme do školních lavic, hodí se vzpomenout si na Hitlera. Ten taky kašlal na schodek státních financí. Počítal, že se to všechno jednou nějak udělá. 
Za prvních šest let vlády měl výdaje 101,5 miliardy marek. Vládní příjmy jen 62 miliard, protože nechtěl zvyšovat daně, aby nenaštval Němce. Ten schodek platil státními úvěry, které mu vymyslel dr. Schacht. Říkalo se jim Mefo-Wechsel. Stála za tím fiktivní společnost Metallurgische Forschung GmbH (Metalurgický výzkum, s. r. o.), která Mefo-směnky vydávala. Deficitní financování státu na dluh tak zůstalo utajeno. Dnešní politici by měli tento systém prozkoumat. Hodil by se. Měl za následek prudké snížení nezaměstnanosti a rozvoj skoro všeho. Hitlerův hospodářský zázrak byl pojem. Přinesl dálnice, sociální systém, rekreaci pro pracující, různé dávky a příplatky, lidový radiopřijímač, automobil Volkswagen, dávky v mateřství, nemocenskou a vyhlazovací válku proti celému světu, která málem vyhladila i Němce. Ten poslední zisk ostatní výhody Hitlerova financování státu poněkud znehodnocuje, ale byl to zisk nezbytný. Jinak než válkou se financování Německa po šesti letech nacistické vlády už řešit nedalo. Hitler splnil, co slíbil. A neslíbil toho málo. V předvolebním boji byl otcem Němců, prvním dělníkem, frontovým hrdinou. Zavedl mezi Němce solidaritu, sbíraly se staré šaty pro chudé, svetry na zimu, pracovat musel každý, zahaleče čekal trest, Židy taky. 
	Bohaté slíbil Hitler přiskřípnout, chudým to rozdat. To se líbilo. Děti měly mléko zdarma a dělníci jeli zadarmo státní lodí až na Island, aby si odpočinuli. Ceny zboží držel Hitler nízko. Nesnášel nemravné zisky. 
Když se nějaký koncern začal rozcapovat, došlápl si na něj. Sebral mu zisky a dal je třeba penzistům. Prostě žádné byrokratické štráchy. Máme také před volbami, můžeme se inspirovat. Důležité bylo, že Hitler měl poslání od Vyšší bytosti. Takové politiky máme také, ale zmiňují se o tom málo. Nevíme přesně, která bytost je pověřila. Když mi dáte Německo na deset let, nepoznáte ho, sliboval Hitler. Slib splnil. V roce 1945 bylo Německo skutečně k nepoznání. Pozitivní bylo, že o státním dluhu už se nemluvilo. Zmizel jaksi v rozvalinách a vzhledem k tomu, co dalšího Hitler Němcům přinesl, zdál se ten dluh ve výši 63 procent státních příjmů celkem malicherný. Navíc v roce 1945 nemělo Německo žádný státní příjem. Myslím, že nemělo ani výdaje. To mělo výhodu, že si všichni Němci byli konečně rovni. 
	Než k tomuto vyrovnání státního dluhu došlo, mluvil Hitler s voliči řízně a ostře. Všichni ostatní politici byli blbci a nepřátelé státu, případně Židé nebo plutokrati z Ameriky anebo degenerovaní surrealisti, kteří měli kapavku a tak dál. Hitler sám věděl všechno, na všechno měl lék ostrý jak šavle, dbal hlavně, aby se lid měl lépe, aby se mu dostalo spravedlnosti po zásluze, nejvíc ženám, dětem, penzistům. Odstranil zločince, zavedl pořádek kam se podíval. Lidé ho milovali. Hitler sám miloval lid, vyjma těch nahoře vyjmenovaných. Bedlivě sledoval průzkumy obliby a vědecky pomocí intuice zjišťoval, co si lid přeje. To mu slíbil. Proto také drtivě vyhrával volby. Později už volby nevyhrával, protože se žádné nekonaly. 
Kdyby se konaly, zas by je vyhrál. 
	Hitler je zkrátka inspirativní postava. Finančník, ekonom, vojevůdce. V dnešní volební kampani by se jeho ostré a originální ideje náramně hodily. Však visí ve vzduchu. Těch pár škarohlídů, co kuňkají o zadlužení státu, o rozpočtu, důchodech, zdravotnictví, kopl by do zadku. Odletěli by až do koncentráku, ti škůdci, kteří problémy neřeší, nýbrž dělají. 
	Tak vzhůru do voleb. Nápadů je dost. Například: Ženám a dětem svetr zdarma! Nebo ostřejší: Cizinci patří do ciziny! 

Foto popis| Foto popis|

Kameny, sprostota a Rusové za branami
24.8.2009    Mladá fronta DNES    str. 10    Názory
    Karel Steigerwald        
O vrhání vajíček může někdo říci, že jde o recesi, vtip, kritiku a opovržení. Je to však na hraně, opovržení hoden může být i vrhač vajec a recese se může překulit v trapnost. Obětí vaječné války může být úctyhodná persona, zato vrhač darebákem. Jak kdy. Trefit vajíčkem Brežněva pobavilo by půl zeměkoule, i když vrhače by asi popravili. V žádném případě není vajíčko argument. Zato o vrhání kamenů můžeme říci zřetelně: dejte vrhače do kriminálu. 
	Vstup násilí do politiky demokracii vždy ochromí. Jeden kámen a čtyři holohlavce za vstup násilí do politiky považovat nemusíme. 
Může jít o čtyři ničemy, nic víc. Může to však být také špička ledovce, první vlaštovka, první úder sil, z nichž se nám už teď zvedá žaludek. 
Pokud předvolební svinstva přinesou víc než jeden kámen, bude zle. Vyhraňují se nějaké dvě fronty? Přinesou nemilosrdný boj prostředky nejen podlými, ale i kriminálními? Budou střílet? A kdo? 
	Česká politika nabízí dvě velká a vyrovnaná uskupení. Pár hlasů může rozhodnout o tom, kdo dostane moc. Můžeme se dokonce dočkat, i když to není pravděpodobné, opakování remízy z voleb 2006. V takové situaci může být každý kámen dobrý, neřkuli každý… Raděj nenapíšu co, nějaký magor či fanatik by se mohl nedej bože inspirovat. Kdyby se ten zápas nás všech netýkal tak osobně, bylo by to strhující drama a strhující podívaná. 
	Možná že hod kamenem je prachobyčejná epizodka a v předvolební vřavě upadne rychle v zapomnění. Poletovat budou kameny duchovní, sprostší a hrubší než kus nerostu. Jejich devastující účinek na demokracii ty čtyři vrhače zastíní, protože vrháním sprostot se budou zabývat početné skupiny obyvatelstva, pro které je politika jakousi odborností či zálibou. 
	Potřebujeme vládu, která zastaví rozklad státních financí a která nebude líbivými kroky prodlužovat hospodářský útlum. Čeká nás buďto racionální reforma sociálního státu, nebo státní bankrot. Třetí cesta se jako obvykle nenabízí. 
Předvolební kanonáda se zatím tímto problémem nezabývá, nabízí cestu čtvrtou, pátou a krach. Prezident Klaus napsal v sobotu v LN, že nejsme žádná postkomunistická země, že jsme už pevně na Západě, ve standardní demokracii, se standardními problémy. Má pravdu, ale je třeba dodat, že na tom Západě je s námi velké množství českého obyvatelstva, které na Západ nevěří. Vězí v různých komunistických iluzích, v představách, které kombinují bludy snílků s úvahami diktátorů, které se dovolávají komunistického blahobytu a komunistické svobody. Hodně lidí chce to staré dobré politbyro KSČ, ale tentokrát hodné. Aby nás už nedávalo do vězení, aby nic nezakazovalo, nic nám už nebralo, zato aby rozdávalo jako tenkrát: práci, byty, mejdlo na Mezinárodní den žen. U množství občanů nemá svoboda dobrý zvuk, spíš jim připadá jako luxus pro brejlaté. A myšlenka, že lidé berou své osudy do vlastních svobodných rukou, jako hloupé tlachání. Proč, když tu je stát a ten se postará? 
	To vše je s pobytem na Západě neslučitelné. Po všem, co zlého nám udělal Sovětský svaz, přesněji řečeno Rusové, už zas lnou naši východní lidé k tomu východnímu dubisku. Nevím, jestli je z Ruska platí, nebo jsou sami od sebe tak hloupí, ale radí nám: do světa vyváženě! Myslí tím, pojďme zpět k Rusům. 
	Ručička moci osciluje dvacet let kolem značky půl na půl. Ale být na Západě, nebo přilnout k Východu není půl na půl. Je to rozhodnutí zásadní, vážné a může o budoucnosti státu rozhodovat na dlouhý čas. Proto jsou volební zápasy u nás tak brutální. Předání moci nalevo není pro nás obvyklé předání moci nalevo, nýbrž zásadní obrat, návrat, couvání. Jakou v tom hraje roli jeden kámen a čtyři holohlavci, nikdo neví. Ale pro jistotu: braňme se kamenům už teď. 

***

Může jít o čtyři ničemy, nic víc. Může to však být také špička ledovce, první úder sil, z nichž se nám už teď zvedá žaludek. Pokud předvolební svinstva přinesou víc než jeden kámen, bude zle. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Srpen 1969 – teror proti občanům
21.8.2009    Mladá fronta DNES    str. 12    Názory
    Karel Steigerwald        
Haiku 

Diář 

Dnešní haiku je nepěkné. 
Vůbec není legrační, píše se nerado. Ani žádný blbý verš se k němu neváže. 
V srpnu roku 1969 nachystala komunistická strana další z ďábelských darů: teroristický útok ozbrojených komunistických jednotek proti občanům. Útok vyvrcholil 21. srpna střelbou a zabíjením. 
	Teror vedla KSČ v zájmu okupantů a místo nich. Ruský cíl byl jasný: stvrdit „věčnost“ okupace a konečně zkrotit občany. Vedlejším produktem útoku byla likvidace Dubčeka. To za Rusy udělala KSČ. Tragikomické bylo, že pseudoprávní rámec tomuto teroristickému útoku dal Dubček, v té době předseda Národního shromáždění. Na teroristických zákonech byl jeho podpis. Tohoto panoptika se můžete dočkat jen u komunistů: oběť v čele útoku na oběť. Dubček proti Dubčekovi. 
	Komunisté dali rámec celému dalšímu dvacetiletí: nadále už vždy jen z vůle Rusů a s podporou domácích kolaborantů. Závislost KSČ na Moskvě byla tak obrovská, že v listopadu 1989, při nepatrném pouličním rozruchu, který dal najevo všeobecnou nechuť obyvatelstva, zkameněli komunisté jako Lotova žena, jakmile pochopili, že Rusové už je nepodrží u moci. Nebyli schopni jediného činu: ani se zrušit, ani nasadit své statisíce ozbrojenců. Konec komunismu byl trapný. Kdo si čte zápisky z posledního zasedání ÚV KSČ v listopadu 1989 ve Vokovicích, musí si vzpomenout na poslední dny v Hitlerově bunkru. Stejné nepochopení událostí, stejně bezmocná naivita, stejné pletichy, kdo bude příštím vládcem, stejně komické plány do budoucna. Obě party, vokovická i berlínská, nechápaly, že končí a že rozhodovat už nebudou nikdy nic. 
	Někdo řekne: Ale to byli Husákovi komunisté. Jenže jiní neexistovali. Komunisté roku 1968 byli stále ještě ve straně, schvalovali opatření proti sobě, mnozí se snahou přežít, předělat se zpátky z bláznivosti pražského jara do starých pořádků, jiní vyčkávali nečinně. Ohebnost komunistické strany byla fascinující: tentýž ÚV KSČ odvolal a odsoudil Novotného, schválil Dubčeka, odsoudil Dubčeka, schválil Husáka a rehabilitoval Novotného. Jiná komunistická strana tu nebyla než tato banda bezpáteřních. 
	Někdo řekne: To nebyli Rusové, nýbrž Sověti. Říkat Rusové je šovinismus! To je pokrytectví, které chce Rusy z jejich dějin vyvázat. 
Jako by se říkalo: Němci neobsadili Prahu, nýbrž jen nacisti. Jenže nacismus je velký kus německých dějin, jako je komunismus kus dějin Ruska a jako je vláda komunistů u nás doma kus našich dějin, ne Rusů. Nazývat události přesně se vyplatí. Němci vytvořili nacismus, stejně jako Rusové Stalina, my Gottwalda. I tyto zrůdy patří svým národům a žádná slova to nezakryjí. Stejně tak srpen 1969 byl teroristický útok komunistů na občany. Říkat tomu jinak je politická omáčka, která má uchovat památku okupantů a jejich sluhů o chlup čistší. Invaze v roce 1968 byla agresí cizího státu. 
	To je v dějinách obvyklé. Terorismus roku 1969 byl už z domácí produkce. To je bohužel v dějinách komunismu také obvyklé. Stále chce někdo komunisty zakazovat. Ty dnešní, už ne Gottwaldovy psy, nýbrž jen tajtrlíky udavače Filipa. Zákaz se neprosazuje. Jako by Hitlerovi lidé vylezli z bunkru, obrodili se a na okraji německé demokracie žili blahobytně dál. To by bylo trapné. 
	Trapné je, že my máme děti zrádců a teroristů v politickém životě dodnes. Trpíme politikou stran, která vpadla občanům i státu do zad. Jako bychom trpěli stranu kolaborantů z protektorátu. Od podzimu je možná budeme mít i ve vládě, ale mají být v ilegalitě. Tam by vyzkoušeli nosnost revolučních idejí. Strádali by v revolučním odříkání idealistů s planoucíma očima? 

Foto popis| Foto popis|

Vtipy o rozmnožování lidí jdou do politiky
12.8.2009    Mladá fronta DNES    str. 08    Názory
    KAREL STEIGERWALD        
Laťka politické kultury před volbami poskočila nahoru. Včera jsme všichni četli internetovou stránku poslankyně ČSSD Zelenkové. Učitelka na něj s odvahou sebevraha umisťuje ostré a pitomé vtipy, ve kterých se to hemží slovy, jimiž lid pojmenovává penis a vaginu. Morousové jsou zaraženi. Učitelka, poslankyně a drsné vtipy o pohlavních orgánech jim nejdou dohromady. 
	Poslankyně je řízná, jak má socialistka být. Píše to ostře, bez okolků, pěkně vulgárně, infantilně. To vyžaduje odvahu. A odvahu politik mít musí. V naší politice stěží naleznete někoho podobně odvážného, dokonce i mezi chlapy-politiky ne. Kdo by si troufl veřejně vyprávět vtip o záměně studentů s bejkem a studentek s kravami, kolikrát že ten bejk, rozuměj student, a s kolika že kravami, rozuměj studentkami. Vypadá to, jako by poslankyně byla úchylná, ale není. Ví, že se voliči od ní odvrátí, ale jde do toho. Takové politiky potřebujeme. Samostatné, nezávislé, přímé a jasné. Předseda krajského výboru ČSSD Váňa to pochopil a poslankyně se zastal: „Cílem poslankyně je stránky oživit, dát každý den nový vtip. Nadsázku, žert.“ 
	Zelenková zvedla laťku. Průlom drsných vtipů o rozmnožování lidí do politiky začal. Volby budou živé a veselé.

Máme zastaralé a drahé počasí
11.8.2009    Mladá fronta DNES    str. 08    Názory
    Karel Steigerwald        
Haiku 

Diář Karla Steigerwalda 

Slováci mají pěkné haiku o tom, že nad Tatrou hromy divo bijú a že se bratři mají zastavit, protože až se hromy a blesky ztratí, Slováci ožijú. 
Tomu se Češi s tím jejich idylickým květem zjara v sadě nemohou rovnat. 
	Obě země jsou na vývoji počasí závislé, ale každá jinak. Slovenské haiku říká, že až se počasí zlepší, budou se mít i Slováci lépe. České haiku tvrdí, že dobře v Čechách, v tom zemském ráji napohled, je odjakživa, počasí nepočasí. Jsou to dva různé přístupy k životu a světu, ale vyjde to nastejno. Slováci mají efektní dekor blesků a hromů, ale sami čekají, až se to hrůzné tatranské divadlo nějak ztratí. Češi sedí, v ruce pivo, přitrouble se radují: jak ty jejich skaliny, bory, vody a sady vytvářejí ráj. Na co Slováci čekají, to Češi už okolo sebe dávno vidí. A počasí je mizerné tam i tady, poměry taky. 
	Letošní počasí je mimořádně špatné. Velice často je velice ošklivo, zatímco potom zas zbytečně horko. Slunce pálí jak blázen, ale jindy zas pořád prší. Počasí osciluje mezi globálním oteplením a globální zimou. Často fouká vítr, mnohdy silný. Jindy naopak nic. 
Na Slovensku bývá větší horko, ale ne vždy. Lidé vyrazí jen tak v tričku a najednou se to zatáhne, padají kroupy a lidem je zima. Panuje všeobecné mínění, že ještě nikdy nebylo tak nesmyslné počasí jako letos. Všeobecně se to klade za vinu politice, která je za všechno odpovědná. Někteří lidé si myslí, že mizerné počasí zavinila sociální demokracie s tím jejím věčným zadlužováním a přerozdělováním peněz. Jiní vidí pachatele v ODS. Zavedla třicetikorunový poplatek a hned začalo pršet. Na vině mohou být i lidovci. Málo se modlí a málo prosí Boha. Ačkoliv už máme dva druhy lidovců, počasí se nelepší. 
	Nevím, jak je to v zahraničí, ale u nás se o počasí nikdo nestará, ačkoliv máme jedno z nejhorších počasí v Evropě. Všichni chtějí pořád zlepšovat daňový systém nebo zdravotnictví a penze a na počasí se kašle. Přitom je naše počasí zastaralé, nákladné a nefunkční. Každou chvíli někde nesmyslně prší nebo zničehonic nastane noc. Je to až směšné, s počasím není nikdo spokojen, ale ke změně nedochází. Ztratil se proreformní étos. Vzpomeňte, s čím přišly politické strany po Listopadu. 
S radikálními plány na změnu celého počasí! Tehdy byli všichni pro, za mizerným počasím stáli jen komunisti, ale nestalo se nic. Promeškali jsme dvacet let. Už dávno jsme mohli mít počasí na úrovni Itálie a Norska. Zlepšení neslibují ani podzimní volby. V nabídce politických stran není o počasí ani zmínka. Nikdo už si nechce pálit prsty. V našem politickém systému špatné počasí vyhovuje všem, protože to mohou svalit na konkurenci. Cílem české politiky není, aby se věc zlepšila, nýbrž aby se našel pachatel, který vždy pochází z jiné politické strany. Tak se dozvíme, kdo zavinil květnová vedra i záplavy v červnu, kdo je odpovědný za nedostatek sněhu a přebytek bouřek a proč nemáme takové slunce, jako má Francie, což je důsledek řádění té kliky na ministerstvu zemědělství. Je také záhadou, proč ministerstvo pro vnitřní rozvoj do počasí neinvestuje ani korunu. Přitom dobré počasí je základem každého rozvoje. Strana, která by do voleb připravila koncepci rozvoje počasí v ČR do roku 2015, by vyhrála volby. Napsat takovou koncepci není těžké. Mohla by začínat větou: V sadě skví se jara květ. To by voliče strhlo. 
	Jde jen o to, jaké počasí si voliči vlastně přejí a jaké je pro ně nejlepší i podle vědeckých výzkumů. I na to lze lehce odpovědět. Voliči si přejí déšť, slunce, teplo, chladno, vichr a bezvětří, přejí si jaro, léto, podzim a zimu. Na takové počasí mají lidé právo. Je to i v ústavě. Kdo jim to ale zaručí? Z politické scény nikdo. 

Foto popis| Foto popis|

Skočte z věže sangimignanské
7.8.2009    Mladá fronta DNES    str. 12    Názory
    Karel Steigerwald        
Haiku

Diář Karla Steigerwalda

Je jedno haiku, které má stejný smysl, jako když řeknete, že pondělí je pondělí. Zní: „Všechno souvisí se vším.“ Dá se podle něj dobře pracovat.
	Sledujte souvislosti toskánské aféry: Topolánek si pronajal svůj díl vily u Dalíka. Dalík podepsal nájemní smlouvu s Raben Anstalt. Jejím majitelem je Markus M. Hasler. Ten působí v Lichtenštejnsku jako představitel Vojenského a špitálního řádu svatého Lazara Jeruzalémského. Rytířem řádu je i Karel Schwarzenberg. Hasler je ovšem jen lži představitel, Lazarův řád na něj nevzpomíná v dobrém. Nápadný jim byl, protože měl oblek šitý na míru a pak se někam vypařil.
Jeho společník Schwarzenberg se už v mládí znal se španělským králem Juanem Carlosem I.
	Král nepopírá, že měl pravděpodobně už v dětství několik setkání se španělským diktátorem caudillem Frankem. O čem spolu mluvili, není známo. Ani král, ani caudillo se k obsahu rozhovorů, které se mohly týkat čehokoliv, nikdy nevyjádřili, takže podivné okolnosti jejich rozhovoru nikdy nevypluly na povrch. Je jisté, že Schwarzenberg a caudillo se nikdy přímo nesetkali. Mohli si však dopisovat.
Neexistuje žádný doklad, že tomu tak nebylo.
	Schwarzenbergova klíčnice Hermína Fuchsová, která knížete dobře znala, na otázku, zda si psali s caudillem, odpověděla před smrtí: „Nevím.“ To je důležitá stopa a bývalý ministr zahraničí by se měl vyjádřit.
	Zajímavá je v této souvislosti postava olejového prince John-Mariana Castello. Tuto klíčovou postavu světového řepkového oleje nikdo nezná. Prozatím se ji nepodařilo ani vyfotografovat, ačkoliv jí pod rukama protékají miliony barelů. Postava se také dodnes s nikým nesešla a v místě sídla její firmy v Monte Carlu ji nikdo nikdy neviděl.
	Jachta, kterou si Castello záměrně pronajal vloni na jméno Castellini a která nebyla nikdy úmyslně zaparkovaná v Monte Argentariu, je prý totožná s jachtou, kterou měl letos pronajatou Dalík. Nina Armagniová z rejdařství prohlásila: „Je to možná skoro stejná loď. Přístav sám je v majetku soukromé společnosti, nebo patří městu, případně může být majetkem státu. Tyto tři možnosti zatím nikdo nepopřel ani nevyvrátil.“
	Stále se vynořují nové souvislosti. Nitky se rozbíhají všemi směry. Problematický je pravděpodobně i sám Lazar. Hebrejsky to znamená „Bůh pomohl“, ale tomu dnes nikdo neuvěří. Všechno ukazuje na to, že Lazar je krycí heslo a že to nebyl Bůh, kdo rekreantům u moře pomohl. Všechno to zastřešovala firma MJK Anhalt z Brém, která už zanikla. V opuštěné kanceláři po ní zbyl jen smrad. „Jako by tam bydleli ďáblové,“ řekla správcová. Ke kauze caudillo Franco a Haslerova vila neřekla nic, prý ty chlapíky nezná. Tak dobře byly všechny ty vazby utajené, že ani dnes nic nevyšlo najevo. Na firmě MJK Anhalt neměl exministr Schwarzenberg žádný podíl. Důkaz ale nepředložil.
	Dělám si legraci z vážné věci.
Co mi taky zbývá? Jsem, jako každý, svědkem panoptikálního blábolení, vysloužilými rozvědčíky a estébáky počínaje, zaskočenými politiky konče. Ve světle toskánské aféry vypadá česká politika jako slabomyslný vaudevill ubožáků. Dobře na tom nejsme ani my od novin.
Máme věřit, že zde bývalí fízlové rozkrývají nějaké velké zlo, nebo že nás jen zkušeně tahají za fusekli, aby velké zlo naopak zakryli a uchlácholili veřejnost rozrušenou aférami, které neznamenají nic?
	Tak pardon, že se tomu směju. Jinak bych musel skočit ze sangimignanské věže. To je v Toskánsku a je tam krásně. Skok dolů by musel být také krásný. Důležité ale je, kdo by u toho byl.

Foto popis| Foto popis|

Může generál pracovat jako paparazzo?
3.8.2009    Mladá fronta DNES    str. 10    Názory
    Karel Steigerwald        
Za vlády komunistické strany se vyprávěla následující příhoda: V tramvaji seděl generál v uválené uniformě. Na klíně měl síťovku s rohlíky a sáčkovým mlékem. Četl Rudé právo. Na ním stála těhotná dívka, vedle ní vlasatá mánička. Ta po chvíli poklepala generálovi na rameno: Vstávej, evrgríne, tady nejsi v Bolívii. Generál (věčně zelený) poplašeně vstal a pustil těhotnou sednout.
	Starší lidé si ty týpky, co se vydávali za generály, pamatují. Spíše než generály připomínali lehce napařené vechtry, bylo jasné, že by v žádném, ani sebemenším boji neobstáli. Vyznačovali se hulvátstvím omezenců, kterým žádná lidská nízkost nebyla vzdálena. Pisatel tohoto článku zažil generála, který v kasárnách za šera kradl ve skladu latexové barvy. Hodily se mu na chatu. Hrdinou tohoto oboru byl neblaze proslulý generál Šejna, zloděj travního semene a primitiv, jehož bezohledná hloupost nakonec podrazila nohy i prezidentu Novotnému, jenž ale také nestál za nic.
	Tradice těchto strašlivých šantalů bez důstojnosti neskončila. Vypěstovali ji kdysi komunisti, kteří si krom jiného pletli lidovost s hulvátstvím. To u nás tedy zdomácnělo a zlidovělo! Karel Randák je také generál. Dlouhá léta pracoval ve vyšších místech tajných služeb, nakonec jako ředitel rozvědky. Měli bychom od něho čekat jakousi profesionální důstojnost, hrdost a vyšší inteligenci. Ale toho se nedočkáme. Generál Randák je jako nějaký obyčejný slídil. Rozšiřuje tajně pořízené fotografie lidí, fotografuje to buď sám, nebo má komplice, snaží se dost špinavým způsobem ovlivňovat příští volby, a když mu to někdo vytkne, řekne, že paparazziové to dělají úplně stejně. Je to tedy také takový paparazzo.
Mělo by být vyloučené, aby generál a penzionovaný ředitel rozvědky působil jako paparazzo. Aby se s vášní a s divokými výrazy (typu „Topolánkovi měkne mozek“) pletl do politiky.
	Byl šéfem politicky neutrálního, zato špičkového státního úřadu, měl být tehdy (a dnes také) politicky důsledně neutrální. Jestliže dnes dodává médiím politickou munici první třídy, kterou sám vyrobil, nabízí se otázka, co dělal jako ředitel rozvědky. Totéž? Řídil rozvědku jako součást boje politických stran, nebo jako úřad, který dbá o bezpečnost nikoliv jednotlivých partají, nýbrž státu, republiky, všech občanů? Pletl se už do volby prezidenta, vynášel tajně nahrané videokazety, plete se teď do startujícího volebního boje.
	Nejde jen o to, že postava generála-čmuchala je nevkusná a hodí se spíš do nějaké komedie jako komická záporná postava. Jde o víc. Veřejnost takovou figuru toleruje. Na existenci generálů s noblesou a důstojností jsme asi už zapomněli. Veřejnost dokonce říká: dobře, že ty politiky vyfotografoval! Randákova odhalení jistě ospravedlní jeho čmuchalství. Jenže Randák neodhalil nic. Jeho fotografie vystačí leda na plytkou předvolební aférku, protože nic nedokazují.
	Stal-li se zločin či nemravnost, kde je odborné nestranné vyšetřování a souzení? Aférka politiků a lobbistů na dovolené jen zastírá, že nic z toho, o čem si veřejnost už léta šušká, se nevyšetřuje. Pachatelé nejsou usvědčováni, soudní procesy neběží. Aféry vznikají a mizí. Ubohost generála-čmuchala a jeho fotografické makulatury se hodí k jedinému: bude randál. Ten zastře vážnost všeobecného pocitu, který má každý: tolik korupcí a krádeží a nikde žádný odsouzený pachatel. Místo toho nám Randák nabízí fotky.
	Ale kdo to má dělat? Kdo má vyšetřovat, padni komu padni? Kdo má soudit rychle a profesionálně? Politicky jednostranně zaujatí amatéři? Generálové-čmuchalové, kteří vyčmuchají leda předvolební aférky? Kdo má neutrálně, neochvějně a přesně řídit státní úřady? Policii? Soudy?Řečeno slovy generála Randáka: Tenhle póvl?

***

Jestliže dnes Randák dodává médiím politickou munici první třídy, kterou sám vyrobil, nabízí se otázka, co dělal jako ředitel rozvědky. Totéž?

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Holčička s křidélky zase přiletěla
31.7.2009    Mladá fronta DNES    str. 12    Názory
    Karel Steigerwald        
Haiku 

Diář Karla Steigerwalda 

Je léto. Přináší množství důležitých zpráv. V Troji se přemnožili masožraví motýli. 
Ohrozit mohou malé děti, dospělým nebezpeční nejsou. Rozšiřují však motýlí angínu. Žijí na bodlácích, které se také přemnožily. 
	Na Moravě se po letech zase objevila tajemná holčička s křidélky. Seděla na dvorku, poletovala, pak zmizela. Jiným zajímavým úkazem je návrat sovy proměnlivé z Grónska, která v Čechách padesát let nehnízdila. Párek vyvedl mladé na půdě Senátu ČR. Někteří senátoři chtěli mláďata ulovit a sníst. Ale sova proměnlivá není jedlá, i když ji Eskymáci jedí. 
	Léto přineslo i mnoho vědeckých objevů. Vědci z USA zjistili, proč lidé kývají při chůzi rukama. Je to z energetických důvodů. Toto zjištění se hodí zvláště teď, když je energie drahá. Ruští vědci naopak zjistili, že v noci většina lidí spí. 
Ráno se probouzejí. Tento jev je obtížné vysvětlit. Ruské vědce zneklidňuje, že někteří lidé se ráno už neprobudí. 
V Trutnově bezdůvodně uklovala labuť fenu bulteriéra. Prý štěkal, labuti povolily nervy. Majitel labutě je vyšetřován policií. 
	U Rumburka se přemnožily čarodějnice. Létají večer nahé do blízkých kopců a páchnou sírou. Zajímá se o ně BIS. Spekuluje se, že za tím vězí ruské petroruble. Předpisy z Bruselu lety čarodějnic v zásadě nepovolují. Důvodem je, že prý čarodějnice neexistují. Podle jiných zdrojů lze naopak na lety čarodějnic získat v Bruselu dotace v rámci programu rekultivace české krajiny. 
	Letní počasí přeje zločinu. Neznámí pachatelé nabízejí na internetu prodej letních bouřek a povodní podle vlastního výběru. Policie ČR věc nevyšetřuje, protože prý neodporuje zákonům. Hlásí se už řada podvedených, kteří si nějakou tu bouřku koupili a nefungovala. Poptávka je prý také po letních teplotách, ale jsou beznadějně vyprodané. Na černém trhu už se objevují ranní mrazíky. 
	V červenci proběhla soutěž o nejošklivější děvče České republiky. Zvítězila Marie Z. z Pelhřimova. Je tak ošklivá, že její tvář porotě raději ani neukázali. Je také strašlivě hloupá, což jí hodně pomohlo k vítězství. Míří prý do politiky. Některé politické strany už jí nabídly, aby se stala mediální tváří volební kampaně. Po hlouposti a ošklivosti se voliči mohou utlouct. 
	Dr. Douda z Nadace Drop In soutěž kritizuje. Tvrdí, že jde o nesmysl, protože ošklivá a hloupá žena ve skutečnosti neexistuje. Sám se prý s ošklivou ženou za celý život nesešel. Objevují se další neznámé nemoci. Je to štěkavice psí, která se přenáší olizováním afghánských buldočků, a prsní slinivka, kterou můžete dostat pojídáním plodnic ráchorky luční. Díky globálnímu oteplení pronikl banán žlutý značně na sever. Byl pozorován u Segedína, a dokonce i v jižním Polsku. Objevuje se také rovníkové ptactvo. Mírné pásmo dobývají zejména kališník bahenní a kolibřice nepěkná z čeledi vranozubých. V Brně pozorovali hejkala baleárského. Nikoliv prý poprvé. U Hodonína pozorovali hejno opic. Jde o lidi, kteří se v opici vyvinuli. V důsledku vedra a deštivého počasí se objevila také spousta fotografií politiků. Podle některých politologů už se navzájem tajně vyfotografovali všichni. Fotografie jsou ovšem falešné, i když pravdivé. 
Podzimní volby se tak promění v klání fotografií a videonahrávek. 
Volební programy budou zveřejňovány ve formě alba. Vyhraje volby nahý politik ve společnosti podezřelého biskupa ligurského, nebo politik v anglickém obleku ve společnosti vraha z ostrova In? To uvidíme na podzim. 
	Léto rozhodně nepřináší nudné zprávy. 

Foto popis| Foto popis|

Komunisté ve vládě: svatba příšer
28.7.2009    Mladá fronta DNES    str. 08    Názory
    Karel Steigerwald        
Komunisti se zase omluví za chyby, které udělali, když nám čtyřicet let vládli. Pak se vrátí do vlády. Vezme je tam ČSSD. Tak je to prostinké? 
Není. Omluva je nejapná politická hračka. 
Dobrá leda na klamání lidí. Napněte fantazii a představte si Hitlera, an se po válce nezastřelí a neotráví, nýbrž omluví. Jako by omluva nějak zpátky měnila dějiny. Groteskní je, že by se neomlouval tehdejší vedoucí komunistů, který tomu násilí šéfoval, nýbrž dnešní vedoucí komunistů, tehdejší obyčejný udavač. 
	Komunisti se nemají za co omlouvat. Jak vládli, co prováděli, to vše vyplývalo z jejich teorií a přesvědčení. Komunismus, osvěžte si mozky, stál na teorii vykořisťovatelů a vykořisťovaných, na zestátnění výrobních prostředků, na třídním boji komunistů proti všem ostatním, na vyvlastnění státu komunistickou stranou a na ovládání té strany vševědoucím politbyrem nebo vůdcem. 
Pracující nejsou vládci země, nýbrž majetek hrstky vládců. Proto tolik násilí, sledování, tajné policie a totální nesvobody. Taková je komunistická teorie. Komunistická praxe jí odpovídala. Blahobyt násilnická praxe nepřinesla, nýbrž úpadek. Přesto se komunisti znovu ucházejí o možnost konat na obyvatelstvu své utopie. 
Když vám teď říkají něco jiného, lžou, jako lhal Gottwald před dobytím moci. Násilí se nikdy nevyhnou, protože většina na jejich experimenty nikdy nepřistoupí. Sotva jsme se jejich devastujícího objetí zbavili, máme do něj opět zapadnout? 
Vládnout chtějí s ČSSD. 
	ČSSD je na rozcestí. Pro Paroubka je to lákavá možnost, jak získat moc. Pro jiné socialisty je to možnost vyloučená. Socialistická levice má jinou víru. Zestátňovat nechce, chce jen čím dál větší daně rozdělovat spravedlivěji, než se rozdělují příjmy lidí. Chce ctít demokracii. Usiluje o to, aby si lidi obrovské daňové přerozdělování odhlasovali dobrovolně. Pracující už nejsou otroci, nýbrž ovce, které vláda střihá, ale nenechá upadnout do područí. Komunista chce všechno, co země vyprodukuje, dát na jednu hromadu, které vládne. To způsobí blahobyt. Socialista nechce všechno, jen část, aby ovce žila dál. Věří, že to přerozdělování způsobí blahobyt. 
V devatenáctém století prosadili socialisti mnoho novinek, všeobecným volebním právem počínaje, nemocenskými a důchodovými pokladnami konče. Z těchto tehdejších úspěchů se dnes snaží žít, ale to, co kdysi bylo ochranou zaměstnanců, vypadá dnes spíš jako politická korupce voličů za jejich peníze. Obrovské státní schodky jsou toho důkazem. 
	Hodně bývalých členů KSČ se před dvaceti lety prohlásilo za socialisty. Někteří obnovené ČSSD přinesli věnem komunistickou mazanost a komunistické ideje. Pro staré (i mladé) socialisty dělňáckého typu je to problém. Houštím komunistických idejí se v ČSSD musí prodírat. Co je vlastně socialistická idea dnes, není zcela jasné. 
	Oba programy jsou nespojitelné. Nemůžete zavádět komunistickou vládu a zároveň ji nezavádět. Z jakýchsi nejasných důvodů říkali komunisti svému vládnutí socialismus, ačkoliv socialista byl pro komunisty vždy hlavním nepřítelem. 
Zrádcem revoluce, zaprodancem, kterého si koupili kapitalisti. Kde to šlo, tam komunisti socialisty zničili. Když to nešlo, vycpali socialistickou stranu svými agenty a ti ji sežrali zevnitř. V Čechách by se o tom mohlo vyprávět. 
	Přibrat komunistické mandáty do party je lákavé. Nejen pro Paroubka. S jejich hlasy čas od času ve Sněmovně obchoduje každý, komu se to právě hodí. Je to sice hnusné jak politika sama, ale takové kumpánství samovolně umírá brzy. 
Vzít komunisty do vlády, to už je pořádná svatba příšer, z nichž jedna druhou požere. Hádejte, která má lepší zuby. 

***

Představte si Hitlera, an se po válce nezastřelí a neotráví, nýbrž omluví. Jako by omluva nějak zpátky měnila dějiny. Groteskní je, že by se neomlouval tehdejší vedoucí komunistů, , nýbrž dnešní, tehdy obyčejný udavač. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Vyšehradský šibal
27.7.2009    Mladá fronta DNES    str. 08    Názory
    KAREL STEIGERWALD        
Spoklesem preferencí stoupla hladina vnitrostranické kritiky v ČSSD. To je normální v každé politické straně. Nespokojenci kritiku, které říkají Vyšehradská výzva, směřují na vedení, tj. na Jiřího Paroubka. Mají své argumenty, hlavní z nich je „opouštění idejí ČSSD“ a předvolební marketingové kšeftaření, které ze sociální demokracie dělá velkoobchod se zeleninou a jiným rychle se kazícím zbožím. 
	Předseda Paroubek je ovšem zkušený šibal. Postavil se kritice své osoby do čela. Už léta usiluje o totéž, co výzva z Vyšehradu požaduje. Je rád, že kritika přišla, protože to zlepší politickou práci strany a přiblíží volební vítězství. Je rád, že je diskuse ve straně, protože diskuse je správná. To je pak těžké jít proti Paroubkovi, když se Paroubek tomu pochodu proti Paroubkovi postavil do čela. Tah je to šibalský. 
	Paroubek je operativní politik. Je to jeho přednost, není zkostnatělý, otočí se na čtvrťáku. Chytí vítr, řekne, voliči si to přejí - a hup, už má jiný názor. Postavit se do čela kritiky sebe sama je mistrovské. 
	Ale jen pro někoho. Jiným to může připadat k smíchu. A buďte si jisti: u jmen kritiků si předseda udělal černou tečku.

Kiministi jsou kirvy
24.7.2009    Mladá fronta DNES    str. 12    Názory
    Karel Steigerwald        
Haiku

Vede se pořád podivná debata, že antikomunismus je nenávistný, štvavý, fanatický. Nebo slepý.
Na podzim, když padá listí, vylejzají komunisti, zpívalo se kdysi lidové haiku. Jiné, posvěcené dadaismem, znělo: Kiministi jsou kirvy. Výrazem existenciálního zoufalství byl nápis na nádraží v Bousově: Komunistická strana je hrobař zemědělství. V Polsku žije razantnější lid. Má bojovné haiku: Skloň kopí, šavli v dloň, bolševika goň, goň, goň. (Můj českopolský překlad do hatmatilky.) České haiku je tesklivé. O prezidentu Zapotockém: Zasadil flašku rumu, vyrostl mu tatraplán, dřív hrával na harmoniku, teď je na Hradě pán.
	Všechna tato haiku jsou příkladem lidového antikomunismu, který nepřemýšlí, jaký byl Marx filozof, zda komunismus je hnutí mordýřů nebo květ evropského humanismu a zda za všechny vymoženosti, které dnes jsou, vděčí Evropa Leninovi. Všechna ta haiku jsou výrazem skepse, ironie a posměchu. V případě Poláků též vzpurnosti a hněvu, v případě našem švejkování a pošklebku.
	Přemýšlet není o čem. Komunisti, ať jim říkáte Sověti, lidová demokracie, socialistické zřízení, chovali se vždy stejně: násilí, konec svobody, vraždění, loupeže. Filozofům by se to mohlo líbit, v požáru starého kuje se nový svět. Ty zavražděné a ponížené takový požár ke vznětu nestrhne. Robespierre je vzletné téma k filozofování. Kdyby se však se svou károu a sekyrou vrátil a pustil se zase do usekávání hlav, filozofie by rychle skončila.
	Sekty vždy vraždí, upalují, vylučují, zakazují, protože slouží a holdují své pravdě. Ta má větší cenu než životy lidí. Proto jsou sekty smrtelně vážné. Mají klíč od budoucnosti a od vašich životů. Pokud nejste člen sekty, musíte se jim, při vší hrůze, smát. Upálit člověka, že létá vzduchem na Petrovy kameny? Oběsit ho, že je trockistický renegát?
Ale pozor, když si vašeho smíchu všimnou, useknou vám hlavu. Pročtěte si všechny ty komunistické spory, popravy souvěrců, odpadlíků, teoretické bitvy o zemědělské družstvo třetího typu a rozum vám zůstane stát. Studujte teorie o socialistickém realismu, v němž bojuje dobré s ještě lepším. Hloubejte nad spisy vzteklého Lenina.
	Všechno vám to přijde směšné, prázdné, bezvýznamné, vzdálené v pravěku lidské pošetilosti. Je vám dnes jasné, jakým nesmyslům se obětovaly životy. Lid to posměvačně věděl už v dobách, kdy veršoval, že komunisti vylejzají z listí na podzim. Neměl tu moudrost, co mají filozofové, nešťoural se v marxistické dialektice, zato hned poznal směšnost papalášů a notáblů a jiných filistrů. Něco neblahého mi ale táhne hlavou: ano, marxismus patří k velkému kulturnímu dědictví Evropy. Bohužel. Stejně jako nacismus, fašismus, lov čarodějnic, ubíjení Arménů, upalování Albigenských, katolíků, protestantů a další a další evropská dědictví, která se s námi táhnou dál, do nového století, které zajisté něco přidá, třeba zatýkání příznivců antigooglu či odpůrců EU, které vystěhují na venkov.
	Být antikomunistou je stejně samozřejmé jako být proti upalování za čarodějnictví či proti zabíjení Židů. Je to tak samozřejmé, že o tom ani není třeba mluvit. Ovšem kdo touží po zvláštní originalitě a věhlasu myslitele, obrátí to naruby. Studuje plky Rosenbergovy nebo hledá v mladém Marxovi zdroje evropské civilizace. Výřečný myslitel s nápady to vše splete dohromady, přidá citáty, které s Marxem nesouvisí, a oslní čtenáře: Hle, já myslím.
	Ale jednou vyleze Robespierre z díry, přitáhne svou kárku se sekyrou a usekne mysliteli, který Robespierra obdivuje, ke slávě Evropy hlavu.
To je Evropa a její dědictví.

O autorovi| Diář Karla Steigerwalda
Foto popis| O autorovi| Diář Karla Steigerwalda
Foto popis|

Smutný pohled na všežravé dvojnožce
21.7.2009    Mladá fronta DNES    str. 08    Názory
    Karel Steigerwald        
Čemu lidé věří? Američani na Měsíci nikdy nepřistáli. Zato dvojčata v NY si srazili k zemi sami. Svět řídí dvanáct skrytých židovských mudrců. Lidé vůbec mají různou rasovou hodnotu, Němci nejvyšší. Komunismus nastolí ráj na zemi. Bůh stvořil i Petra Hájka. Ovšem nejen jeho. Ale některé lidi stvořila opice. Praotec Čech byl na Řípu. Zavedení třicetikorunového poplatku zvyšuje úmrtnost kojenců. Svoboda je poznaná nutnost. Bohatství vzniká zvyšováním státního dluhu. Hitler dožil v Argentině. Zdravotnictví a školství jsou zdarma. Bohatí lidé jsou darebáci. Sovětský svaz spasí svět a zavede ráj na zemi. Někteří psi rozumějí lidské řeči, ale sami naschvál mlčí. Gorbačova řídila FBI. Dubčeka taky. Plus Mosad. Američani skrývají v mrazáku mimozemšťana. Ropné koncerny tají v trezorech motor, který jezdí na vodu. Vše na světě je spojeno nitkami, za které tahají zednáři, komunisti, Al-Kajda, případně i romský král nebo nadnárodní koncerny. 
	Tomu všemu věří lidé. Možná miliony lidí. 
Existují stovky dalších teorií, věd, kombinací nesmyslů a výroků, kterým se věří. Stačí číst předvolební hesla. Normální je nekrást. Omyl, normální je krást, každý to ví. Volební kampaně předvídají, že politické strany jsou schopné zařídit lidem blahobyt. Opak je pravda, činnost politických stran vede ke snížení blahobytu. Někdy malému, jindy velkému, podle aktivity partají. Blahobyt si lidé zařizují sami, bez nich. Ale většina lidí to od nich žádá a očekává, třebaže dobře vědí, že vlády se skládají z pitomců. Proč se však věří, že tito pitomci mohou způsobit blahobyt, je záhadné. 
	Lidé prostě nejsou žádní racionální tvorové s mozky. Jsou to všežraví živočichové, žene je lačnost a raději uspokojují své emoce než svůj rozum. Pokud nějaký mají. 
	Politika je činnost, která právě s emocemi pracuje. O rozum se opírá sem tam někdo, většina politiků ráda pracuje s hloupostmi, kterým ty emocionální uzlíčky nervů s chutí naletí. Věří se ve šrotovné, že přinese pokrok a blahobyt, ačkoliv je to nesmysl pochopitelný každému, kdo se na minutu zamyslí. Lidé myslí, že přemisťování veřejných peněz, výnosů z daní, vládami z místa na místo je zdrojem blahobytu. 
Proč proboha? 
Každý chápe, že když okrade člověk člověka a za získané peníze si koupí auto, okradený nezbohatne. Když to udělá vláda, i myslitelé větří zlepšení hospodářských poměrů v zemi. Přesto se šrotovným lidé vážně zabývají. 
	Je to jako debata o existenci čarodějnic. Když se lidem řekne, hoši, bude líp, stačí jen, abyste mě zvolili, uleví se skoro všem. Jako když hořely čarodějnice, což mělo odstranit mor a zahnat ďábla, který podobně jako bezplatné zdravotnictví nikdy neexistoval. Určité zlepšení však vidět je: plundrovat státní rozpočet a zadlužovat státní pokladnu je vůči lidem milosrdnější než upalovat poplatníky jako čarodějnice. Ostatně blahodárnost státních dluhů je velmi rozšířené bláznovství. Spousta lidí věří, že i jejich vlastní dluhy jsou příslibem blahobytu. 
	Smát se lidem, kteří nevěří v přistání na Měsíci, není správné. Podobným bláznovstvím je zamořené celé lidstvo, ale nikdo to nechce vidět. Fanatismus Al-Kajdy je u nás v opovržení, ale je to jen půl století, co komunisti vraždili hlava nehlava lidi z podobných důvodů. 

***

Lidé prostě nejsou žádní racionální tvorové s mozky. Jsou to všežraví živočichové, žene je lačnost a raději uspokojují své emoce než svůj rozum. Pokud nějaký mají. 

O autorovi| Karel Steigerwald komentátor MF DNES
Foto popis| O autorovi| Karel Steigerwald komentátor MF DNES
Foto popis|

Dálnice, stát a svoboda občanů
14.7.2009    Mladá fronta DNES    str. 08    Názory
    Karel Steigerwald        
Dálnice se v České republice stavějí pomalu. Pochopitelně také draze. Největší obtíže stavebníkům dálnic však neklade práce s betonem a hlínou v terénu, nýbrž práce v kanceláři s paragrafy a papírem. Nekonečné tahanice, obstrukce a neschůdnost právních poměrů dokážou zbrzdit stavby dálnic o více než deset let. Proti státu, který dálnice stavět chce, stojí nejen ekologičtí aktivisti a lidé, kteří žijí v blízkosti toho příštího hluku, ale také vlastníci pozemků, na kterých má dálnice být. Hájí svá vlastnická práva a to hájení může trvat celá desetiletí. 
	Ve snaze budování dálnic zrychlit přicházejí politici s novelou, která by měla obtížnou byrokracii zmenšit. Skutečnost, že se vlastník pozemku nedohodl s budovateli dálnice na ceně, nemá už napříště být důvodem k odkladu stavby. Stavět se bude a o penězích ať se obě strany dál hádají u soudů všech stupňů a druhů. To zní rozumně, ale rozumné to moc není. Stát bude stavět 
	na pozemku, který mu nepatří a který snad jednou v budoucnu koupí. Mnohem rozumnější by bylo, kdyby celá mašinerie vykupování pozemků pro veřejné stavby běžela alespoň takovou rychlostí, s jakou se dálnice projektují. Od okamžiku, kdy se na papíře nakreslí směr příští dálnice, do prvního kopnutí na stavbě uplyne přeci v každém případě mnoho let. Určitě dost na to, aby se obě strany, vlastníci pozemku i stát, stihly dohodnout, případně porovnat u soudu. Navrhovaný postup - pojďme stavět, ono to už později nějak dopadne - stavby dálnic zrychlí. Státním institucím, soudům a ostatním dotčeným úřadům to však dává za pravdu: courejme se dál spletí nejasných a zneužitelných předpisů, veďme nekonečné a pořádně ospalé války s ekology, s vlastníky pozemků i s obyvateli dotčených obcí. 
	Za vlády komunistů nebyl občan nic, práva neměl žádná a vždy musel uhnout před zájmem socialistické veřejnosti. Stavbou dálnic počínaje, právem cestovat do zahraničí konče. Za zájem veřejnosti se pochopitelně vydával názor komunistických funkcionářů. Vládlo se dobře. Hůř se pod tou vládou žilo. Nějaké majetkové vztahy nebrzdily nic. Ani kritický názor obyčejných občanů na komunisty vyhlašovaný zájem veřejnosti nemohl stavbu ničeho ohrozit. Mohl ohrozit jedině vlastníka toho názoru. Myslím, že tehdejší komunističtí držitelé moci se dnes potížím státu s lidmi musí jen smát. Rozříkali si problém za dveřmi, na výboře, pak si dupli a bylo. 
	Po snadnějším vládnutí touží každá vláda, proč by ne. A nejen v případě stavby silnic. Na každou chuť státu usnadnit své postavení a ubrat někde trošku práv občanů, obvykle pochopitelně ve prospěch dobré a rozumné věci a hlavně ve veřejném zájmu, musí být občanstvo velmi citlivé. Na příkladu dálnice vidíme, že není nutno občanům záhadným způsobem omezovat svobody a práva včetně vlastnických. Stačilo by, kdyby státní soustrojí fungovalo lépe, rychleji, jasněji. Projektanti jsou schopni za nějaký čas vyprojektovat dálnici včetně všech mostů, tunelů a křižovatek. Stát za tu dobu není schopen podle zákona vykoupit potřebné pozemky. Něco je v nepořádku. Kdo si vzpomene na desetileté bitky ekoaktivistů o obchvat kolem Plzně, případně na stejně dlouhé tahanice s vlastnicí pozemku u Hradce Králové, ví hned, co je v nepořádku. Není to tak dávno, co Miloš Zeman veřejně soudil, že vlastníka, kterého stát nutí prodat pozemek, by zavřel, protože škodí veřejnému zájmu. 
	Veřejný zájem je pojem klamavý. Jednou se nechá stát deset let vláčet malichernými zelenými fanatiky, příště si naopak jak zupák houkne na občana, který si troufl hájit svůj majetek. Až pojedete po dálnici, vzpomeňte si: je to také velké politikum. 

***

Na každou chuť státu usnadnit své postavení a ubrat někde trošku práv občanů, obvykle pochopitelně ve prospěch dobré a rozumné věci a hlavně ve veřejném zájmu, musí být občanstvo velmi citlivé. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Žádná reforma ČT, všem to vyhovuje
11.7.2009    Mladá fronta DNES    str. 10    Názory
    Karel Steigerwald        
Vcelku vypadá Česká televize jako každá jiná soukromá televize, avšak s výhodou obrovské dotace a se slabomyslným vlastníkem, který do své firmy vůbec nevidí. 

Sto umělců se podepsalo pod petici za zrušení volby nového ředitele České televize. Tohoto signálu si nikdo nevšimne, lákavé sedmimiliardové sousto zas ukořistí někdo tak nahodilý a nekompetentní, jako je už nynější ředitel. Je před volbami, před vznikem nových koalic, před novým rozdělením moci v republice. Politický svět má v hlavě jiné tragédie a komedie, než je jedna zhudlařená televize. Navíc mít v čele slabého, nekompetentního a na politické moci závislého šéfa je výhodné skoro pro každého, pochopitelně kromě diváků. Ať si tam teď zvolí, koho chtějí, kdo vyhraje moc v zemi, tomu televize spadne pak do klína. Radu na to mají příhodnou, příhodného ředitele Rada ČT dodá a pojede se dál. 
	Petice umělců, což u petic nebývá obvyklé, realisticky popisuje situaci. Rada nezastupuje veřejnost, nýbrž lobbisty. Registrují se politické tlaky, co je to veřejnoprávnost, nikdo už neví, Česká televize je obalena luxusními kšefty. Do možná nepotřebných funkcí v televizi naskakují velmi neveřejnoprávní postavy, motají se tam estébáci, vytvářejí se pelíšky pro zasloužilé a vysloužilé bafuňáře. Rada, dodávaná parlamentem, na tom není o moc lépe. To vše dohromady vytváří programový slepenec servility k moci, bezzubého zpravodajství, primitivních zábavných pořadů. Pro šťouraly a kritiky má ČT příležitostné úlitby v oboru kvalitní kinematografie, případně některých dokumentů a debatních pořadů, jako je třeba Kučerova Historie.cs. 
	Umělci chtějí probíhající volbu ředitele zrušit a udělat jinou. Volbu kritizují oprávněně, nevím ale, proč věří, že jiná volba bude jiná. Nynější tristní stav všem politicky odpovědným vyhovuje. Nechat takzvanou veřejnoprávnost v nejasné a libovolně vykládané podobě umožňuje do České televize zasahovat stejně libovolně. Oblíbeným bičem je „vyváženost“, která neznamená nic víc než impotenci a bezkonfliktní servilitu. Svobodu a nezávislost má ČT v druhém oboru: ve financích. S miliardami, které dostává automaticky, může nakládat, jak chce, bez jakéhokoliv vztahu k té bájné veřejnoprávnosti. 
	Je to oblíbená kombinace: být zadobře s mocí a za odměnu si plnit ústa a břich veřejnými penězi podle vlastního uvážení. 
	Vcelku vypadá Česká televize jako každá jiná soukromá televize, avšak s výhodou obrovské dotace a se slabomyslným vlastníkem, který do své firmy vůbec nevidí. 
	Řešit ten léta se táhnoucí problém nikdo nebude. Stav vyhovoval, vyhovuje a bude vyhovovat všem. Možná se změní volba členů Rady ČT, čímž se nezmění nic. Nebo budou říkat, že tento ředitel je kompetentnější než tamten, čímž se také nezmění nic. Do systémové změny se Sněmovna, která jediná by dokázala zasáhnout, nepohrne. Na žádné změně, která by skutečnou změnu znamenala, se také nikdo nedohodne. Na televizní plotně je příliš mnoho kastrůlků. Česká televize bude dál s mizerným programem, s bobtnajícími neprofesionálními tvůrci, s bezzubostí a nudou. 
	Petice na toto téma je dobrá, i když bezúčelná. Alespoň si počteme, kdo si troufne televizi kritizovat. Problém České televize patří do velkého souboru, s nímž žádná Sněmovna ani vláda nikdy nepohne. Takové balvany jako zdravotnictví, důchody nebo daně potáhneme pořád dál, dopředu, než nás všechny zadusí. Katastrofální stav ČT je v tom bludišti balvanů jen drobným šestimiliardovým kamínkem. 
	Stěží se najde politická síla, která se s tímto bludištěm bludných balvanů nesmíří a vytáhne do boje. Šla by proti samému smyslu české lidové demokracie, jejíž devízou je klid, nehýbat s ničím, mlčet, a když to jde, tak krást. Vždy je lepší z problému vycucat politické výhody než ho řešit. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Sedat na mucholapky je lidské a sladké
9.7.2009    Mladá fronta DNES    str. 08    Názory
    Karel Steigerwald        
Haiku

Diář Karla Steigerwalda

Ik chytání voličů slouží mucholapky. Od těch na mouchy se příliš neliší. Jde v obou případech o sladké vábení, na něž má hmyz i volič usednout a přilepit se. Hmyz sedá na voňavý cukr, s voliči je to složitější, protože každý volič usedne na jiné lákadlo. Vyzrálá politická strana nastavuje mucholapky všeho druhu všemi směry, pro všechny případy a povahy.
	Přitažlivou mucholapkou byla herečka Brožová. Ctila luxus a bohaté lidi, byla nesmírně krásného vzezření, až zrak přecházel. Obyčejných lidí se spíš stranila, chudého by si nevzala. Závistivci jí říkali zlatokopka. To v prostředí sociální demokracie byla přednost. Voliči, kteří byli její láskou k bohatství a kráse strženi, mohli jí sednout na lep. Voličů, kteří ke své zkáze obdivují bohaté krásné ženy víc než program solidarity, je dost. Škoda, že utekla.
	Dobrou mucholapkou je i zelená revizionistka Zubová. Které voliče má nachytat, není zcela jasné. Vedení ČSSD připadá její lep přitažlivější než celý program ČSSD, proto ji nasadili. Její lákadlo je podivné: bude s pomocí ČSSD prosazovat zákaz jaderných elektráren, které ČSSD prosazuje. Není pochyb, že je dost voličů, které tento podivný paradox přiláká, protože planeta je obydlena všemi druhy lidí, tedy i ctiteli Zubové. Je i názor, že Zubová není lep na voliče, nýbrž na Paroubka, jenž právě do sladkozelené pasti divoké ekoložky usedl. Je také názor, že nejde o sladkozelenou past, nýbrž o prachy nikoliv zelené, nýbrž skutečné, a že ČSSD není ten, kdo je dostane. Marxisti by řekli, sociálfašistická ekologie ve službách velkokapitálu.
	Mucholapkou nemusí být osoba. Pozoruhodným lákadlem byl inzerát ČSSD o sociálních demokratech, které zavraždili či uvěznili komunisti. Na lep měli sednout voliči jindy vedením ČSSD označovaní jako hysteričtí antikomunisti. Měli si nějak poúnorové sociálnědemokratické oběti rudého teroru spojit s Rathem, Škromachem, Paroubkem a sednout těmto novodobým obětem komunismu na lep. Tato mucholapka je poněkud ošidná. Někdo by mohl uveřejnit seznam sociálních demokratů, kteří se naopak s komunisty po únoru ’48 (i před ním) spojili, kteří byli ve službách KGB, kteří o zničení demokracie spolu s komunisty a Rusy usilovali, a doufat, že si antikomunisti tyto zrádce nějak spojí s Rathem, Škromachem a Paroubkem a na lep jim naopak nesednou. Je to však mucholapka výstižná: ukazuje dvě tváře, jednu kolaborující s komunisty, druhou s komunisty bojující. V politice je vždy dobré mít dvě tváře. Mucholapky, které jsem popsal, nabízejí tváře čtyři: přítulnost k bohatství, k velkokapitálu, ke komunistům a k antikomunistům. To je už solidní spektrum, čert by v tom byl, kdyby se nepřilepilo dost voličů. Čeká nás ještě mucholapka, která přiláká nepřátele Romů, a mucholapka, která přiláká Romy. Mucholapku pro nepřátele radaru z USA mají narafičenu pěkně, je třeba jen dodat doplňující mucholapku pro přátele radaru z USA. Bylo by škoda nechat si tuto voličskou skupinu uniknout. Na významu nabírá i mucholapka spásy: krizi vyřešíme, peníze rozdáme, boháče zavřeme. Ta se bude líbit hodně. Nadšeni budou i boháči z ČSSD.
	Mucholapka není výsadou socialistů. ODS uvažuje nastavit mucholapku pro lidi, kteří nejsou schopni splácet hypotéky. Asi je to velká voličská skupina. Jako každá mucholapka má i tato své mouchy. Ostatním voličům ODS by se to nemuselo líbit. A socialisty by to mohlo inspirovat k nabídce, že po vítězství zaplatí hypotéku i za lidi, kteří splácet schopni jsou. Tak by došlo k rovnosti.
	Mucholapka není program. Jakou narafičíte, je jedno. Stejně platí jen před volbami. Až se voliči přilepí, bude vše jinak. Jde jen o to, aby ta sladká lákadla nevyvolávala zmatek. Koho volit? Tu krásku s brilianty, tu pseudozelenou koňu s velkokapitalistou, přítele antiradara, potomky komunistických obětí, nebo potomky sociálnědemokratických agentů KGB? Moje rada je: volte to všechno. Pozorujte někdy mouchy, jak se radují: sedat na lep je lidské a sladké.

Foto popis| Foto popis|

Slovy bořit režim? Tenkrát to šlo
23.6.2009    Mladá fronta DNES    str. 08    Názory
    Karel Steigerwald        
Haiku 

Diář Karla Steigerwalda 

Mám na jazyku roztomilé haiku: Je tomu, milé děti, dvacet let, co jsme podpisovali Několik vět. 
	U nás je podpis listiny vždy silnou zbraní. Naše dějiny kráčejí od podpisu k podpisu, případně k podpisu odvolání podpisu. Podepsal kdekdo. I České království tak začalo. Fridrich II. to podepsal Přemyslu Otakarovi I. V Čechách není člověka, který by něco nepodepsal. Někdy z radosti, z vášně, jindy (to častěji) ze strachu. Vášnivě rádi podpisují spisovatelé a herci. Policisti podpisují zřídka. Komunisti měli své podpisovací období v padesátých letech. Vražda Horákové, americký brouk, narozeniny Stalina atd. 
	Na nás přišlo podpisování hlavně právě v roce 1989. Hromadili jsme podpisy pod listiny, které neobsahovaly nic, co by nevěděl každý. Přesto jsme užasle hleděli, že ty listiny mají sílu třaskaviny. Že nachýlily i režim vycpaný policajty, udavači a vojskem Rusů. Byla to slavná žatva podpisování v českých zemích, doufejme, že nadlouho poslední. Je to divná zdejší magie, Rusové přivezli tisíce tanků, proti nim ne výstřely, nýbrž nápisy na zdi. Směšné a silné, naprosto neúčinné a zdrcující. 
	Podepisování Několika vět začalo v červnu a běželo až do Vánoc, kdy se dožilo své parodie. Havel už šel na Hrad a na Národní třídě konečně podepisovali ti nejopatrnější. 
	Kam se ty pozdní podpisy nosily, čerti vědí, asi spálit. Naproti v kavárně seděl Jiří Paroubek (nemůže zde chybět) a čekal, nic nevěda, na lepší časy, až se budou dávat židle. Přišly. 
	Haškova myšlenka, že Giordano Bruno měl s tou zeměkoulí pár století počkat a nemuseli ho upálit, je stále živá. I dějiny ji mají rády. Nebýt zbrklý, počkat. První ztřeštěnci to odskáčou, pak se protrhne hráz a opatrnější si jdou sednout do úřadů. Po ztřeštěncích se pak jmenují ulice, ti nejzdatnější dostanou sochu, než ji zas někdo později zbourá. 
	Sem tam se o sbírání podpisů pod něco pokoušejí noví nadšenci. Nemají velký úspěch, lidé moc nepodpisují. A když úspěch mají, je to ještě horší. Ty podepsané listiny neznamenají vůbec nic. Každý si je strčí za klobouk. Nic se neotřese. 
	Podpisování se daří jen tam, kde se podpisovat nesmí. Ze zákazu berou podepsané listiny sílu. Kde se může cokoliv, což je dnes náš případ, je podpisování petic stejně bezvýznamné jako to cokoliv. Napiš petici proti prezidentovi, proti vládě, sbírej po ulicích podpisy - a nic. 
	Naproti ve stánku prodávají tričko proti Klausovi, karikaturu Paroubka, propisku s obrázkem Havla, v které, když ji otočíš, plave nahá slečna. Pak sbírej podpisy! 
	Rozumím Solženicynovu zděšení, když jej vyvezli na Západ a on poprvé uviděl podobné karikující výtvory. Ocenil to rusky: Západ je shnilý, bez hodnot a pravdy. 
	S něhou musel vzpomínat na ruského odpůrce, který na Rudém náměstí rozdával letáky. Když byl zatčen, ptali se policisti: Kdě bukvy? (česky: kde jsou písmena?) Rebel odpověděl: Bukvy ně nado, vsjo jasno (písmena nejsou zapotřebí, vše je jasné). A dostal pět let káznice na Sibiři. Mocná byla v Rusku nejen písmena, ale i nepřítomnost písmen. Vzpomínat na Několik vět po dvaceti letech nemá smysl. Snad jen, že je to něco dinosauřího, co je pryč, co nikdo už nepotřebuje, co by bylo leda k smíchu. Hodí se to jen nám účastníkům ke vzpomínkám, které jsou částečně trapné, částečně sentimentální a částečně už taky, jak jde čas, lživé. 
	Dnešní mládež si vůbec nedovede představit, jací jsme byli a co jsme tenkrát dokázali. Slovy zbořit zdi režimu! Na co Jozue potřeboval trouby, když chtěl zbořit zdi Jericha, to my dokázali několika větami! To dnes už nikdo neumí. Bah! 

Foto popis| Foto popis|

Psát o vraždách je nevyvážené
20.6.2009    Mladá fronta DNES    str. 11    Názory
    Karel Steigerwald        
Vneděli uplyne šedesát let od vraždy generála Píky. Zavraždili ho komunisti. Jeden z vrahů, prokurátor Vaš, je ještě naživu. Odsouzen nebyl, prý je jeho čin promlčený. 
Kdyby byl Vaš vrahem nacistickým, soud by proběhl. Komunisti mají vždy extravuřty. Ne ale všichni. Brožová-Polednová spáchala doslova totéž, co Vaš, a odsouzena byla. Stala se bílou vránou české polistopadové justice, zatímco Vaš je téže justice vránou, či spíše havranem černým. 
	Psát o tom smutném výročí bychom neměli. Předseda KSČM Filip by si zas mohl stěžovat, že se blíží volby a zmínky o komunistické vraždě zkreslují předvolební demokratickou soutěž stran a také jde o militantní antikomunismus. Došlo by k nevyváženému, a tedy také neobjektivnímu zpravodajství, což je povážlivý přečin. Je úkolem našich mediálních expertů, aby navrhli, jak by takové objektivní a vyvážené informace o komunistických vraždách měly vypadat. A kdy by se o nich mělo psát, aby nedošlo k ovlivňování demokratické politické soutěže. Zatím přišel jen jeden návrh: že by demokratické strany měly také někoho pomocí justice zavraždit, aby došlo k vyvážení. Návrh je zajímavý, situaci však neřeší. Komunisti zavraždili tolik lidí, že se to snad ani nedá v nynějších podmínkách napodobit. 
	Filip se zásadně mýlí: připomínat komunistické vraždění, a před volbami zejména, k vyváženosti a objektivitě politické soutěže přispívá. Vraždy se staly, volič má právo o tom vědět, aby to mohl zahrnout do svého voličského rozhodování. 
	Komunistické pojetí svobody informací a spravedlnosti je tradičně divné: říkat pravdu může pomáhat nepříteli. Taková pravda pak objektivně škodí. Vždy je třeba se politicky ptát: komu to slouží? A kdo tu pravdu říká. Komunisti myslí, že pravda slouží. Jim. Když slouží jiným, je to lež. 
	Chybí zákon o pravdě. Média nemají psát o pravdě, která se stala, nýbrž o vyvážené pravdě, která je správná. Oběti komunistického zabíjení lidí jsou už rehabilitované, proč o tom nevyváženě zase mluvit? Aby se rozdmychával hysterický antikomunismus? V době politické soutěže stran před voliči to komunistům neprospívá. 
	Ale nezoufejme, zákon o pravdě nás může brzy čekat. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Obraz vraha na vnitro patří
19.6.2009    Mladá fronta DNES    str. 12    Názory
    Karel Steigerwald        
Haiku

Diář Karla Steigerwalda

Ministr Pecina, věren staré české tradici všechno nahlásit, udal tisku svého předchůdce, že si vyvěsil na ministerstvu v kumbálu portrét Felixe Dzeržinského. Za vychvalování vraha měl předchůdce na návrh z ČSSD vzdát všechny své veřejné funkce. Langer to udavateli oplatil: udal, že obraz tam zůstal po jeho předchůdci Bublanovi, a on ho jen vyvěsil v kumbále, aby měl stále na paměti, že vnitro nesmí být ministerstvem zla. Předchůdce Bublan krčil rameny, kumbály na vnitru neprolejzal.
	Historka s obrazem je dostatečně bezvýznamná a nicotná, aby se jí zabývala široká politická veřejnost. Co ale není bezvýznamné, je historie obrazu samého. Jak vznikl. Kdo ho namaloval. Že by nějaký malíř sám od sebe namaloval vousatého vraha, nedá se čekat.
To musel někdo poručit. Kdo má rád filozofii, může se zakousnout i do problémů, kolik takových obrazů státní budovy ještě skrývají a kolik takových obrazů žije ve skrytu duší zasažených starými časy. Napsal mi po zjevení obrazu hudební skladatel Emil Viklický. Cituji: „Starší bratr mého otce byl známým portrétistou. V březnu 1948 jej v Olomouci zatkla SNB a poslala do tábora PTP v Komárně u Hodonína. Zůstal tam čtyři a půl roku. V rozsudku byl uveden důvod – Viktor prohlásil, že není boha, který by ho přinutil pracovat pro komunisty. V táboře PTP si po čase všimli, že Viktor maluje. Někdy v roce 1950 jej dovezli do Brna. Ubytovali v hotelu u Jakuba, ve vedlejší místnosti byl jeho strážce. Dali mu olejové barvy a nařídili namalovat obraz – portrét – dle malé fotografie. Viktor malování protáhl na pět dní. Asi za měsíc jej do Brna odvezli znovu. Stejné podmínky, tentokrát už uhrál jen tři dny.
	Když ho pak do Brna přivezli potřetí, udělal zásadní chybu.
Když mu totiž policejní důstojník opět dával fotografii, strýc Viktor, známý furiant a bonviván, se neudržel a řekl: „Už mi tu fotku nemusíte ani dávat. Už toho pána umím zpaměti.“
	Reagovali ostře: „Vy víte, kdo to je?“
	„Nevím,“ řekl Viktor, „a je mi to úplně jedno.“
	„Tak abyste věděl, je to Felix Dzeržinskij, a dejte si záležet, protože tenhle portrét je pro nejvyššího náčelníka v Brně.“
	Pomáhal jsem v roce 1969 mému strýci Viktorovi s papíry na rehabilitace. Jako odškodné dostal od státu deset tisíc korun. Místo aby je propil, jak jsme mu s otcem radili, tak je použil na žalobu proti československému státu. Žalobu prohrál. Znám velmi dobře malířský rukopis svého strýce. Pokud bych obraz uviděl, poznám, je-li Viktor autorem,“ končí umělcův dopis.
	To by si měl ministr vnitra vzít na starost a povolat skladatele k obrazu, aby se strýcovo autorství ověřilo.
	Nikdo také neřekl, co bude s obrazem dál. Je stále na vnitru? Dali ho do sklepa k uhlí a bramborám, aby Pecina kvůli němu nemusel abdikovat? Otázka zásadní: neznečišťují jej mouchy jako císaře pána? Může počkat na vnitru, až zase bude v módě, což nemusí dlouho trvat.
Komu by čekání přišlo dlouhé, ať navrhne, aby ho převzali komunisti k ozdobě sídla. Ti by ho ale nechtěli, protože už jsou jiní a také je to předčasné. Otázka je, komu obraz patří. Pochybuji, že to v padesátých letech na StB řešili. Podle mě je to jasná restituce, obraz by měl získat skladatel Emil Viklický, dědic. Tím by se ale sám podle právního názoru ČSSD stal vychvalovačem vraha a mohl by jít k soudu, který by také nechal obraz, nástroj zločinu, zabavit. A tak by se dílo vrátilo na vnitro, kam nakonec patří.

Foto popis| Foto popis|

Pro Klause, pro Havla, nebo proti nim
18.6.2009    Mladá fronta DNES    str. 08    Názory
    KAREL STEIGERWALD        
Umíte si představit češtější situaci? Na Hradčanském náměstí demonstrovala včera jedna parta proti Klausovi, druhá proti Havlovi. To je pojetí naší nynější politiky v kostce. Být proti. Odmítat. Zkritizovat, odsoudit, bojovat proti němu, proti nim, proti tamté myšlence, proti této. 
	Být proti není namáhavé. Zároveň to dodává odpůrcům jakousi romantickou vnitřní hrdost: my jsme proti! To zní mnohem lépe než: já jsem pro! Všimněte si těch našich nešťastných pseudosociálních pseudodemokratů: proti čemu všemu už byli. Odmítají skoro nepřetržitě. Své návrhy dávají zřídka. Chtějí se opřít o lidi, kteří jsou proti. Kteří zamítají, kteří se neúčastní, protože... Ale člověk žije buď z toho, že něco chce, někoho chce a snaží se to prosadit, nebo z toho, že nechce, že je proti. Aby tamten nebyl. 
Aby se toto neprosadilo. 
	Ti první u nás vypadají trochu jako bulíci. Jsou podezřelí: něco chtějí, mají cíle. Ti druzí, to je panečku jiné kafe: jsou proti, protože to nejsou žádní hlupáci. Ale demokracie není založena na zamítání cizího, nýbrž na prosazování toho mého. Lidi by neměli sledovat, co kdo zamítá, nýbrž co sami navrhují. 
	Na Hradčanském náměstí měly demonstrovat dvě party: jedna pro Klause, druhá pro Havla. Takové demokracii bych lépe rozuměl.

Čistka: Filip odděluje stalinisty
17.6.2009    Mladá fronta DNES    str. 12    Názory
    Karel Steigerwald        
Filip má po kraválech mladých komunistů v Lidicích a jinde zajímavý úkol: oddělit stalinisty od komunistů, kteří stalinisty nejsou. 
Je to plán v duchu dějin komunistického hnutí, které neustále oddělovalo něco od zdravého jádra: trockisty, avanturisty, jugoslávské úchylkáře, Dubčekovy pomýlence, Maovy sektáře, eurokomunisty atd... 
	Oddělování těch oddenků od zdravého jádra provázely často veřejné popravy, tajné vraždy, mnohaletá vězení pro úchylné nešťastníky. Často se karta náhle obracela, z úchylkáře se šklebem dějin stal hlavní proud a z vyhlédnuté oběti kat, který dal zabít předešlé katy. Do poprav se Filip nepustí, ani nemůže. Půjde jen o verbální kampaň, která jako už mnohokrát oddělí zrno od plev. Jejím cílem bude vytváření dojmu, že KSČM není stalinská, je to očištěné hnutí, demokratické, které se omluvilo a opět představuje budoucnost, mládí světa a mír. 
	Přečtěme si programový grunt KSČM: cílem KSČM je socialismus, demokratická společnost svobodných, rovnoprávných občanů, společnost politicky a hospodářsky pluralitní, postavená na maximální občanské samosprávě, prosperující a sociálně spravedlivá, pečující o zachování a zlepšování životního prostředí, zabezpečující lidem důstojnou životní úroveň a prosazující bezpečnost a mír. KSČM vychází z marxistické teorie otevřené dialogu s mezinárodním komunistickým a levicovým hnutím, novým myšlenkám a poznatkům. KSČM usiluje o to, aby byla stranou masovou, která pracuje na základě kolektivnosti jednání a rozhodování, samosprávných principů a široké vnitrostranické demokracie. 
Co to socialismus je, program komunistů cudně neříká. Ze všech stran obalil to slovo frázemi o míru, svobodě, sociální spravedlnosti a podobnými všeobecnými slovy, která dohromady tvoří výčet všeho toho, co komunistické vládnutí lidem vždy upíralo. 
	Komunistické učení, to se pomalu zapomíná, je postaveno na státním vlastnictví všeho kromě osobních potřeb, malého domku, chatky a auta. Co je nad tento základ, patří státu, který rozhoduje o všem za občany na základě vědeckého učení marxismu-leninismu. Stát tvoří vládnoucí pokroková třída dělníků ve spojení s rolníky. Pokrokovější než dělníci je jejich avantgardní elita, komunistická strana. Nejpokrokovější je pak elita, ústřední výbor komunistické strany. Ale ani ten není na vrcholu pokroku. Tam je politbyro, které drží v ruce volant dějin a řídí všechno ve státě, který mu bezezbytku patří. Vládnoucí moc se nezískává volbami, ty jsou jen veřejnou oslavou režimu, nýbrž třídním bojem a účastí na pokroku. Co je pokrok, určují členové politbyra, pokud je jiní komunisti nesvrhnou, nepopraví a neurčí, že pokrok je něco jiného. Jak bude ve světle komunistického učení Filip oddělovat stalinisty, je záhada. Rozdíl mezi KSČM a „stalinisty“ je pro obyčejné smrtelníky zcela nepochopitelný. Liší se leda silou křiku. Mladí stalinisti řvou víc, Filipovi aparátčíci se rádi culí a usmívají, ale ptactvo je to totéž. 
	Zakázat mladé stalinisty a nezakázat KSČM je velké pokrytectví a vážný ústavní nedostatek: lidé si mají být před zákonem rovni, což o stalinistech a Filipově komunistické straně říci nelze. Jedni řeční v parlamentu, druhé honí (chabě) policie za to, že řvou v tričkách s rudými vrahy, ačkoliv se jedná o dvě tváře jednoho hnutí a učení. Mladí stalinisti jsou pro KSČM dobrým pokusným králíkem – kam až lze jít, co lidi snesou. Opravdu oddělovat od jádra je Filip nemůže, řezal by do masa vlastní strany jako Gorbačov kdysi. Brát komunistům stalinismus znamená komunismus zničit. 
A to Filip jistě nechce. 

***

Komunistické hnutí neustále oddělovalo něco od zdravého jádra: trockisty, avanturisty, eurokomunisty, Dubčekovy pomýlence, Maovy sektáře...

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Brožová má víc rozumu než Paroubek
13.6.2009    Mladá fronta DNES    str. 10    Názory
    Karel Steigerwald        
Krasavice Paroubkovi cukla. Možná podlehla mediální nepřízni, jíž byla její politická exkurze častována. 
Nebo se jí pošklebovali zlomyslní kolegové herci. Možná si řekla, abych kristepane nedožrala diváky. Nebo jí začal silový Paroubek jít na nervy. Možností je mnoho. Vylučuji jediné - že sám předseda ČSSD šel do sebe a politické angažmá své přítelkyni rozmluvil. Zlatou rybku, která má větší preference než kdejaký politik z Ústí nad Labem, by přece z rukou jen tak nepustil. Cukla sama, má víc rozumu než on. 
	Může být, že krasavici chystají jako rozvědčíka a záškodníka do jiných stran. Mohla by vstoupit do TOP 09, tam je všechno nové a nevykvašené, po hezké holce by mohli z neopatrnosti hrábnout. Jiřímu Paroubkovi by se mohlo líbit, kdyby škodila v ODS, mezi těmi fašisty. Těm by také mohla poplést hlavy. 
	Rozhodně jsme přišli o všelijaké svérázné politické úvahy a analýzy, jimiž mohla Brožová politické dějiny Paroubkovy vlády v ČSSD ověnčit, případně opepřit. Škoda to však není velká, Brožová nebyla sama. ČSSD může nabídnout mnohem kurióznější myslitele a onačejší esa, než je důvěřivá krasavice. Hned třeba Lubomíra Zaorálka. Jeho přirovnání britské Konzervativní strany k hnědým, rozuměj nacistům, je hodno Nobelovy ceny, kdyby se dávala za pitomost. 
Tak řízné nápady směrem do Británie neměl ani v Rudém právu Kojzar blahé paměti, ani ostatní normalizační sluhové. To co Zaorálek by nevymyslela žádná blondýna na světě. Jeho zahraniční politika evokuje pěkný vtip o blondýnách: Ptá se muž manželky blondýny, můžeš mi říct, proč jsi tak blbá, když jsi tak krásná? Manželka odpovídá: Krásná jsem proto, abych se ti líbila, a blbá jsem proto, aby ses líbil ty mně. Na Zaorálka to sedí. 
	Pozadu nezůstává sám Jiří Paroubek. Jeho úvahy o protilidové politice Kalouskově také kandidují na zvláštní ocenění. Pokud by stát postihlo to neštěstí, že by mu Paroubkova strana zase vládla, dozvěděli bychom se, co to je politika lidová. Vtip je v tom, že i Paroubkova vláda by musela řešit financování zdravotnictví, penze, daně, rozpočty a moc jiných možností, než nabízel Kalousek, by po ruce neměla. Když odškrtnete sladké řeči a populistické lži či nejapná hesla o zdravotnictví zadarmo, zůstanou vám v ruce zas jen peníze, náklady, výnosy a podobná ekonomická hejblata, která neokecá ani Paroubek. Kdyby vládl, musel by protilidovou politiku sladkými řečmi proměňovat na politiku prolidovou. 
	Dr. Rath ty proměny už zná. Byl pro zavedení regulačních poplatků, pak zase proti nim, a jestli mu dají zas úřad, bude je muset v nějaké přestrojené formě opět prosazovat, pokud bude chtít udržet a zvyšovat kvalitu lékařské péče. 
	V politice to často vypadá, jako by ji provozovaly jen blondýny. Ne ty ze života, to jsou osoby většinou zcela normální, chytré i hloupé jako brunety nebo holohlaví muži, nýbrž blondýny z vtipů. Nedivte se, politika není u nás oblíbené řemeslo a nepožívá mezi lidmi velké úcty a vážnosti. Nikdo nechce dát kluka nebo holku na politika. Zdálo by se, že do politiky chodí lidi z nouze. Nechytli se jinde, tak založí stranu a jdou do voleb. 
	Přesto v politice nějaké lákadlo vězí. Kolik už naivních a pošetilých lidí se u nás hlásilo a kandidovalo na prezidenta, že by to mohli dělat, kolik umělců už to popadlo a dobrovolně se chvíli zesměšňovali mudrováním o věcech veřejných, než je politika vyplivla pryč nebo voliči vyhnali. A nepoučí se nikdo. Předáci budou pořád vábit populární osoby s nadějí, že se v záři hvězd přihřejí i zvetšelé stranické kosti, a populární osoby budou na to vábení čas od času slyšet. 
Je na voličích, aby touto nabídkou pohrdli. 

V politice to často vypadá, jako by ji provozovaly jen blondýny. Ne ty ze života, to jsou osoby většinou zcela normální, nýbrž blondýny z vtipů. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Českou politiku zachraňuje šlechta
12.6.2009    Mladá fronta DNES    str. 12    Názory
    Karel Steigerwald        
Haiku 

Po staletí bojovali Evropané proti šlechtě. Vypudili ji z politických míst a nahradili ji umolousanými úředníky poněkud obhroublého chování. Došlo k velkému vítězství demokracie nad feudalismem. 
	Časy se mění. Dnes je kníže v české politice vzorem a velmi žádanou hodnotou. Mezi politiky, kteří pocházejí z chaloupek a paneláků, šlechtic září. Škoda, že máme jen jednoho. Svou noblesou držel nad vodou věčně se hašteřící zelené. 
Poté, co zelení skočili do vody a utopili se, čeká ho úkol skutečně knížecí: s občanem Kalouskem vybudovat nikoliv malou středopravou stranu. Ke knížeti se každý politik uchyluje, když je mu zle. Ale jeho noblesní a klidnou politiku nenapodobuje nikdo. Schwarzenberg v TOP 09 je jistě velkým přínosem, ale pozor, přínosem byl i pro zelené, a přesto naskákali do rybníka. 
	Silná a oblíbená osobnost v popředí je vždy dobrá, ale stranu v rozkladu či bez programu nezachrání. 
Každá strana musí mít grunt, kníže v popředí je bonus navíc. Kdyby dr. Rath byl alespoň trošku šlechticem, neobtěžoval by veřejnost takovou hloupostí, jako je obraz Dzeržinského v kumbále na vnitru. Být hrabětem, napadlo by ho, že by vypadal jako hlupák. A přitom na Langera by mohl poštvat obrněnou policii, obraz Dzeržinského na zdi je jistě něco jako obraz Hitlera. Oběma hořelo srdce, byli vrazi, představovali hnutí potlačující práva a svobody lidí. 
	Zatýkají se nyní známí neonacisti, ale neokomunisti jsou v klidu. U Filipa policie v noci nezvoní, stěžoval si, že se vysílá dokument o vraždě Horákové. Shromáždění proti svobodě a právu lidí organizuje každou chvíli. Místo policejních zásahů se dozvídáme, že existuje militantní antikomunismus, že neokomunisti se už polidštili, dokonce že se omluvili a představují silný humanistický proud s filozofem Marxem v čele. 
	To všechno se dá říct i o neonacistech. Existují militantní antinacisti. Filip se polepšil, k Dzeržinskému se zatím nehlásí, Horákovou by prý už v nových podmínkách popravit nedal. Nepronásledovat komunisty a pronásledovat nacisty je zjevná nespravedlnost. Před zákonem si mají být všichni rovni, ale některá zvířata, jak vidíme, jsou si rovnější. Když na to dneska někdo upozorní, přišijí mu nálepku, že je blázen, zavilec, mstivec. Že strašení komunismem je zastaralá věc. Strašit nacismem zastaralé asi není, ministr vnitra nacismus uviděl i v létajících vajíčkách. 
	Kdyby policie za svítání vtrhla do bytů komunistických předáků, mohlo by to nakonec potěšit i ty komunisty: perzekuce je odjakživa jejich obor. Zatčení by si připadali hrdinsky a nakonec, po advokátských tahanicích, by je zas pustili na svobodu. Tak to dopadne i s neonacisty. Demokracie je slabá, odjakživa si své katy sama pěstovala - ve jménu svobody občanů. Když někde řve dvacet plešatých primitivů nacistická hesla, jsou v televizi ještě ten večer, což jim dává význam a zvětšuje velikost. Když o ulici dál řve dvacet komunistů o znárodnění a třídním boji či chvalozpěvy na Stalina, dozvíme se, že komunisti zasedali k současné situaci. Když o dvě ulice dál čte dvacet básníků nejlepší verše století, nezmíní se o tom nikdo. Tak jdou dějiny. 
	Je mnoho malopravých a starokonzervativních straniček, které si nikdo nepamatuje. Mají ideály dobré, zmatené i kuriózní či zapšklé. Kalouskovi závidí knížete. Strana TOP 09 je tu od včerejška, ještě nevíme, co bude říkat, a už o ní píšu i já. A Rathův útok se dá čekat každou hodinu. Kalousek má doma obraz papeže piráta Jana XXIII., který svolal koncil, co dal pak upálit našeho Husa. Tam vede Kalouskova politika! Ale být Rath alespoň hrabě, mlčel by raděj. 

O autorovi| Diář Karla Steigerwalda
Foto popis| O autorovi| Diář Karla Steigerwalda
Foto popis|

Politiku, bav nás! Řvi jako lev! Nebo táhni!
11.6.2009    Mladá fronta DNES    str. 12    Názory
    KAREL STEIGERWALD        
Jiří Paroubek konečně protlačil na kandidátku ČSSD krasavici a hokejistu. 
Upřímně to zdůvodnil: mají větší popularitu než naprostá většina tamních (teplických) politiků. Kdyby byl ještě upřímnější, řekl by, že mají také větší popularitu než většina zdejších (pražských) politiků. I v Praze by se na kandidátce měli objevit krasavice a sportovci. 
	Paroubek nakousl velmi vážné téma: Co je moderní politik? Odborník na to či ono, bavič, populární sportovec, šedivá figura, která dře pro blaho veřejnosti? 
Nakousl to téma po paroubkovsku: urazil členy ČSSD (v Teplicích). Pohrdl jejich letitou politickou prací. Dřeli na politickém úhoru léta, a hle, hokejista s krasavicí mají přednost. Pohrdá i voliči. Považuje je za omezence, kteří se chytnou na vějičku herecké či sportovní slávy spíše než na ideály ČSSD. 
	O popularitu se zajímají všichni politici. Aby ne, hlasy voličů jim rozdávají moc. Rozeznat, kdy populární figura blbne lidem hlavy, a kdy se stává vážnou figurou politickou, je obtížné. 
	Možná že krasavice s hokejistou přinesou Paroubkovi skutečně mnoho hlasů navíc. Bude to vítězství politiky? Nebo pojetí, které říká: Pobav nás! Proskoč hořícím kruhem! Zařvi jako lev! Zatancuj, zpívej! Dej gól! Nebo táhni! Nudíš už!

Eurokritici nezaujali. Euronadšenci také ne.
9.6.2009    Mladá fronta DNES    str. 12    Názory
    KAREL STEIGERWALD        
Eurovolby u nás byly o všem možném, krom toho hlavního - Evropské unie. Kdo nabízel evropská témata, nepochodil. Domácí politika přitahovala mnohem víc, ačkoliv o ni v EU jde jen hodně zprostředkovaně.
	Strany, které nabízely kritiku EU, si voliči sotva zapamatovali. Málokdo ví, co to vlastně ta Lisabonská smlouva je a proč se o ni má člověk zajímat. Evropská unie v českém prostředí je hračkou pro intelektuály a lidi v politice potopené po uši. Takových není moc. Ale je těžké vzbudit pro kritiku EU zápal voličů, když se ta instituce vznáší v mlhách neznáma. Lidi si pamatují leda sem tam nějaké absurdní opatření z Bruselu, třeba že boty se musí prodávat vždy po třech kusech naráz, aby nebyli diskriminováni lidé s třema nohama, kdyby existovali. Víc dopodrobna se o EU voliči nezajímají, boj eurokritiků s prezidentem v čele je zatím bez ohlasu. To nemusí znamenat mnoho, boj euronadšenců je také bez ohlasu.
	Náhlé předvolební množení a odštěpování eurokritických ministran zájem lidí neprobudilo. Zdá se, že zápas o vztah k Evropě má probíhat uvnitř velkých politických uskupení. Ale českým zvykem je při každém vnitrostranickém sporu zakládat hned novou a k zániku předem odsouzenou partaj.

Nová vláda ve staré bažině
8.6.2009    Mladá fronta DNES    str. 10    Názory
    Karel Steigerwald        
Prozatímní či letní vláda dostala důvěru, což je překvapení, které čekal každý. Bylo by divné, aby si velké strany podřízly vládu, na níž se samy dohodly -i když čekat se dá v české politice bezmála všechno. Máme tedy druhou krátkou vládu během deseti let a problém, který ty krátké vlády mají zamaskovat, bobtná dál. Ještě párkrát a ústava ztratí všechnu vážnost i úctu - a všechnu vážnost i úctu ztratí i ty krátké vlády, pokud vlády u nás nějakou vážnost a úctu vůbec kdy měly. 
	Přitesávat si ústavu poslaneckými zásahy podle potřeb politického dne je svůdné, ale nebezpečné. Všichni víme, že ústavní předpis, jak dospět k předčasným volbám, je v praktickém životě nepoužitelný. Víme také, že rozumná tvorba vlády je už delší dobu podle ústavy a výsledků voleb nemožná - vznikají přeběhlíci, slaboučké vlády neschopné vládnout. Toto vše víme, oprava ústavy však možná není, ústavní většina se na tom nedohodne. Tak nás čekají slabé vlády, časné erupce politického chaosu a vládní výtvory fischerovského typu. 
	Nad hlavu si Fischerova vláda může dát heslo: Zas další ztracený půlrok. Ne že by za to mohla, ale takto si ji velké strany upekly. Paradoxně může být hodně svobodná a hodně nezávislá na parlamentu. Málokterá politická strana si teď troufne Fischerovu vládu shodit - kvůli nějakému šrotovnému či jiné marginální nesmyslnosti. Pád vlády, která vznikla na půl roku, protože padla vláda, to už by byl velký výkon české grotesky. Fischerovi ministři si mohou dovolit větší nezávislost na parlamentu než kdokoliv před nimi. Pokud ovšem nepomýšlejí na nějaké příští pokračování politické kariéry (což příkladně ministr Pecina má zřejmě za lubem). Otázkou je, jestli je taková nezávislost správná. 
	Nepochybně nikoliv, vychvalovat nezávislost vlád na parlamentu je hloupý a možná i nebezpečný politický kýč, těžící z nechuti lidí ke stranám a poslancům. Velké strany vypustily z lahve džina Fischera a nervozita, co jim džin vyvede, je už teď patrná. Náhubků na něj mnoho nemají. Mohou mu zamítnout všechny zákony, pokud nějaké vůbec předloží, ale do vládních pravomocí (jsou dost značné) mu mluvit mohou, jen pokud si to dá premiér líbit. V zásadě teď máme vládu, která si může počínat dost nezávisle, bez ohledu na takzvaný omezený mandát, který jí její sudičky ODS a ČSSD přisoudily. 
	Tato samostatnost může přinést kroky pozitivní, prospěšné, ale i opačné. Ale vcelku to bude jedno, za půl roku to všechno skončí, příští vláda, vzešlá z voleb, si udělá, co sama bude chtít. Nasadí své koncepce a své dlouhodobé plány. 
Od Fischera možná sem tam něco přebere, ale její vládní celkový plán bude nutně jiný už vzhledem k tomu že Fischer žádný větší koncept nemá a mít nemůže. Přisouzeno mu bylo chod státu jen udržovat. 
	Co se stane na podzim, je skoro viditelné. Pokud nám nebude poroučet silná dvojka komunistů se socialisty, vznikne zas vláda slabá, bude se zas kymácet a nic ze svých plánů zas nesplní. 
Tak je to u nás už více než dvanáct let. Je udivující, že to politický svět nezneklidňuje. Skoro by se řeklo: politikům se tato nestabilita hodí. Produkuje kalné vody, tajemné náznaky, přelétavé, bláznivé či podplacené (kdo ví?) poslance a politický terén, který se stále osudověji mění v páchnoucí bažinu. A to Fischerova vláda už svou existencí ratifikuje bez ohledu na své vládní činy a výsledky. 
	O ústavách se říká, že samy už diktují politickou kulturu státu. O té české to platí nepochybně. Nemožnost její opravy mluví jasně: oni ji opravit nechtějí, v bažině se jim všem jde dobře. Jim ano, nám ne. 

Politikům se nestabilita hodí. Produkuje kalné vody, tajemné náznaky, přelétavé, bláznivé či podplacené (kdo ví?) poslance a politický terén, který se stále osudověji mění v páchnoucí bažinu. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Zrušte bohaté a sami zchudnete
5.6.2009    Mladá fronta DNES    str. 12    Názory
    Karel Steigerwald        
Diář

Schatrčemi a paláci je už letité, ale stále populární haiku. Není politika, aby je čas od času nedal na repertoár. Tak se čas od času, zejména před volbami, z levicových paláců ozývá Mír chatrčím, válku palácům, případně modernější Nechceme Evropu jen pro bohaté. Je to starý osvědčený fígl. I nynější volební kampaň si ho užila. 
	Kdo nechce Evropu pro bohaté, chce Evropu pro chudé, či lépe, Evropu chudých. To se už mnohokrát v dějinách splnilo. Vzít majetek bohatým nepřineslo nikdy chudákům zlepšení, nýbrž naopak. Bohatých je málo, chudých hodně. Když se majetek bohatých rozdá chudým, dostane každý pár korun, rublů či východních marek z NDR. Ale kdo to heslo vrhne do politického ovzduší, získá přízeň. Zdá se spravedlivé, kdo něco má, tomu se to vezme a dá tomu, kdo nemá. Ale Werichovo Když všichni všem všechno dáme, dohromady budeme mít moc se nepotvrdilo. Blahobyt nepřinesla ani káď husitů, ani dobrovolné brigády na bramborách. 
Zbohatnout olupováním bohatých může jen jednotlivý Jánošík, masy nikdy. 
	My starší harcovníci, Paroubek, já, kolega Komárek i Filip s Ransdorfem si pamatujeme, jak to bylo, když se všem všechno vzalo a všichni dohromady neměli nic, ani ten Filip, co musel brát za udání padesátku. Přes hořkou zkušenost se znárodněním, s družstvy, s všelidovým vlastnictvím se ideály hořících paláců stále drží při životě. 
	Kvetou i v předvolebním mumraji. Jako by lidé zase chtěli oprýskaný svět, nuzotu, ochmatané katalogy západních obchodů a závistivé šilhání přes hory tam, do Evropy pro bohaté. Kdo říká nechceme Evropu pro bohaté, říká to. 
	Chtějte naopak Evropu pro bohaté. To se vyplatí. Němci mají dvě slova, která Češi neznají a nepoužívají, Arbeitsgeber a Arbeitsnehmer. Ten, kdo práci lidem dává, a ten, kdo práci od někoho přijímá. Oba mají svou cenu. Jeden bez druhého je nic. Znič toho, kdo práci vytváří, kam budeš chodit dělat? Znič toho, kdo dělá, komu nabídneš práci? V ideji války mezi chatrčemi a paláci hraje jeden roli historicky nutného darebáka, druhý roli hrdiny. 
	Kdo práci vytváří, bohatne. S jeho bohatnutím bohatne i ten, kdo práci přijímá. Řečeno slovy politických kampaní, když je bohatý boháč, je bohatý i chudák. S chudými boháči chudnou i chudáci. A když boháči zaniknou, stojí chudáci fronty před krámy na postarší plesnivé lyže z Rumunska a lezou zadem z protekce do tuzexu pro indické brýle, které samy koukají. 
	Chatrče a paláce, Evropa boháčů a chudáků, to jsou rekvizity komunistického kýče. Komunismus je pryč, rekvizity se hodí kdekomu. 
Platí ale jiná aritmetika. Když má jeden deset jablek, druhý dvě a oba si jablka rozdělí spravedlivě, je každý rád, že má v ruce jedno jablko. Zbytek sežerou funkcionáři, aparát strany, politbyro a nesmyslná opatření státního vedení, díky němuž polovina všech jablek shnije v pytlích, zatímco druhá se ani neurodí. Ale běžte s těmito počty do voleb: už teď víte, co vám voliči udělají. 
	Tak si dopřejte Evropu pro chudé. A jistotu, že to bude Evropa chudých, k tomu. A za noci pak, až půjdete kolem paláců, které obsadí komise a výbory, uslyšíte tlumené chroustání: to budou komisaři žrát vaše jablka. Nikoli z nouze a chamtivosti, nýbrž proto, aby nikdo neměl víc než druzí. A nevěřte, že vás se to netýká, protože vy nejste boháči. 
	Na Rusi, kdysi, jak boháčů ubývalo, stal se boháčem i ten, kdo měl jednu slepici. Slepičáře podřízli, slepice chcípla sama. Blahobyt kupodivu nepřišel. Dnes by to nedopadlo líp. 

Foto popis| Foto popis|

Nobel Prize for Milan Kundera
4.6.2009    Mladá fronta DNES    str. 10    Názory
    KAREL STEIGERWALD        
Životní dílo spisovatele Milana Kundery obdrží světově proslulou cenu Nadace Simone a Cino del Duca. To musí potěšit milovníky české literatury i české vlastence, jestli ještě nějací jsou.
	Když se říká, vyhráli jsme zlato v hokeji, mohlo by se i jásat: dostali jsme cenu v literatuře.
Ano, my! Sedět ovšem v té nadaci nějaký Čech, nedostal by Kundera nic. I tak se zas vyhrnou všelijaké pochybnosti a podivná témata, počínaje otázkou, je-li světoznámý Kundera vlastně vůbec ještě Čech, a konče úvahou o vyčichlosti jeho zastaralých románů. Tak to u nás chodí.
	Umělecké ceny v zásadě nemají žádný smysl, i když jejich udělování škodit nemůže. Lidé si ale cen považují, ačkoliv i letmý pohled do jejich minulosti prozradí ošidnost a pomíjivost úsudku udělovačů cen. Ušetřena není ani slavná Nobelova cena. V souvislosti s Kunderou člověka při pohledu na seznam jejích nositelů v posledních desetiletích napadá, proč ji vlastně dávno nedostal on. A jestli mu ji někdy dají.
	A co za tím je? Naše literární zákulisí o tom šíří dost fám. Nobelovu cenu by ostuda, že ji Kundera dosud nemá, měla dávno mrzet.
	Ale kdo si cen necení, tomu je to jedno. Nesmrtelnost literatury neskáče po cenách. Ty potěší a neškodí, nic víc.

Evropské volby? Jen vnitropolitický klacek
3.6.2009    Mladá fronta DNES    str. 12    Názory
    Karel Steigerwald        
Kdyby nějaká muška zlatá koukala Paroubkovi přes rameno, an zkoumal poslední průzkumy preferencí před volbami, dobře by se bavila. Předseda ČSSD průzkumy zbožňuje. Musel být tedy rozčilený a pobouřený. Muška zlatá by se musela smát, tolik hněvu a vzteku pro nic. 
	Mohlo mu táhnout hlavou, že je třeba napříště, brzy po převzetí moci, přijmout nějaké legislativní úpravy, aby výsledky průzkumů byly v souladu se skutečností. Tu, jak Paroubek naznačil, zachytily správně jen průzkumy, které má k dispozici on. Nějaký státní výbor pro objektivitu průzkumů, vedený šéfíkem s třemi limuzínami, by jistě byl na místě. Ale my, co v průzkumy nevěříme, nechme je Paroubkovi a mušce zlaté. Co si lidi skutečně myslí a co chtějí, řeknou volby. Možná stojí za to připomenout, že to původně měly být volby do parlamentu EU. Voliči v nich měli rozhodovat, co v tom parlamentu bude dělat česká reprezentace, jaké bude mít požadavky, proti čemu bude a co bude tlačit dopředu. 
	Kdo se v Evropské unii alespoň nepatrně vyzná, ví, že rozhodně nemůže řešit Paroubkův boj chudých s bohatými. Také nemůže nabízet JISTOTU v pojetí ČSSD a nebude rozhodovat, jestli ČSSD zastaví kšeftování se zdravím a podpoří plýtvání, nebo zda se ODS či někdo jiný pokusí dát financování zdravotnictví racionálnější podobu. Unie také nepostaví žádnou hráz ODS. 
	Když se to sociální demokracii osvědčilo v krajských volbách, pojala i volby do EU, jako by to byly volby do parlamentu českého. Je to škoda, o tom, co chce ČSSD v Evropě činit, dozvíme se jen málo, protože všechny sliby, které nabízí, může jí případně splnit jen parlament český. Vznikne tak už podruhé pěkná česká situace: voliči dají hlas slibům, které orgán, do nějž volí, splnit nemůže. Co budou poslanci v tom orgánu skutečně dělat, je ve hvězdách. Ale to nevadí, Evropský parlament voliče stejně nezajímá, možná ani nevědí, kde to je a co to je. Paroubkova slepice v hrnci na každé plotně může zaujmout víc. Slepici si umí, na rozdíl od vzdáleného parlamentu, kde se brebentí mnoha jazyky, představit každý. 
	Paroubkův volební mix je nastaven jednoduše. Základem je jakési všeobecné rajské blaho, které sídlí v bruselských chrámech, kam se politici ČSSD chodí klanět evropským velekněžím dobra. Tato zářivá bruselská kometa je doplněna gejzírem podrobných slibů, kolik od ČSSD po volbách lidi dostanou. Rajská zář má přitom zakrýt nesplnitelnost těchto slibů. Evropská unie je však politické sdružení, v kterém nic nezáří rájem, nýbrž vše politikou zúčastněných, jejich zájmy, cíli a ideály. Jak se v tomto demokratickém mumraji budou čeští zástupci exponovat, ČSSD neříká. S klaněním, podkuřováním a mumláním všeobecných frází se v Unii daleko nedojde. 
	Nemyslím, že ostatní politické strany nabízejí do evropských voleb o mnoho víc. Není to tak úplně jejich vina. Evropská problematika je pro voliče (nejen v ČR) vzdálená a neprůhledná, zato je svůdně náchylná k frázím a dutému žvanění. Ale jen ČSSD předstírá, že sliby, které v kampani nabízí, bude umět Evropský parlament splnit. 
	Dělá tak z těchto voleb další volby vnitrostátní či jakéhosi jejich předskokana. Věří, že se jí body teď získané v evropských volbách připočítají na podzim k dobru. Jde na to mazaně, po handlířsku. 
Evropská témata degraduje na jakýsi vnitropolitický klacek, vějičku, šidítko. To si EU nezaslouží, její problematika je větší a vážnější. 
	Paroubek nyní vrčí. Házejí po něm vajíčka, poskakují mu procenta v tabulkách. Musí mu to připadat nespravedlivé. Tolik už toho nasliboval a teď tohle. Tolik už větru zasel, nemůže se divit, že tu a tam vyskočí bouře. 

***

Kdo se v Evropské unii alespoň nepatrně vyzná, ví, že nemůže řešit Paroubkův boj chudých s bohatými. Také nemůže nabízet jistotu v pojetí ČSSD a rozhodně nemůže stavět hráz Občanské demokratické straně. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Husiti, fašismus a slušní lidé
29.5.2009    Mladá fronta DNES    str. 12    Názory
    Karel Steigerwald        
Haiku 

Nepřátel se nelekejte, na množství nehleďte. Toto starodávné haiku zná každý, i když málo už se ví, kdo to byli husiti. 
	Kdo sledoval let vajec na politické pódium, musel si říci aha, práčata. Už jsou zase tady. 
	Husiti byli odjakživa naši hrdinové. Jejich učení v kostce: bojovat za pravdu, kterou máme, proti všem, nehledět na množství nepřátel, vypalovat, vraždit, ať to zemi stojí cokoliv, aby se vyjevila pravda, a věřit v Boha, který to všechno pokryje. Hlavně stát na svém, hlava nehlava, protože idea je nejdůležitější a nejhorší je ideové vyprázdnění. To jsou postoje strhující, i dneska všude kvetou, jen doba už je méně hrubá, tož se nevypalují sídla a nepodřezávají hrdla. Moderní politika našla jemnější postupy. Volby a předvolební boj k nim patří. To zásadní se ale nemění: boj za pravdu (naši), ať to stojí, co to stojí. 
	Ani Bůh už není zapotřebí, stačí přesvědčení, že lidem lze do hlavy i díru vymluvit. Let vajíček je pěkný poslední příklad: celkem marginální recese divoké mládeže je záminkou k hledání politických motivů, které se táhnou až k bílému mercedesu v garážích, kde prý možná viděli, jak se vajíčkáři vyplácejí. Někteří příživníci vidí v tom i nástup fašismu, mazaný Falbr se odvolává až k Hitlerovi. 
	Husiti trpěli a rozdmychávali u důvěřivců bludy. To se nezměnilo. Podezíravé lidi zastrašovali skvělými ideály. Loupili a vraždili podle tehdejšího zvyku a očekávali za to království Boží na zemi, ačkoliv ani dnes nikdo neví, jak by Bůh vlastně kraloval, kdyby mu to dali, nebo ho, nedej Bůh, někdo zvolil. 
	K husitům se s obdivem a láskou hlásili komunisti. A právem. Sami praktikovali podobné postupy: násilí, loupeže a mordy ve jménu ideálů. Čtenář jistě ocení, že všechna ta dnešní svinstva, co je politika nese, jsou velkým pokrokem. 
	Husitství stálo českou zemi moc: úpadek hospodářský a politický. Pak pád do bezvýznamnosti kulturní. Renesance se Čechům vyhnula. Chybí dodnes. Zatímco v cizině vznikaly banky, kvetl obchod i věda, zvětšovaly se svobody lidí, ochabovala středověká náboženská bigotnost a iracionální fanatismus, Češi se bili za kalich a nekalich. 
	Dodnes Češi nevědí, že ožralý prelát s holkama v posteli je pro život člověka stokrát méně nebezpečný než náboženský fanatik s pravdami a s hranicí, na níž za hříchy hoří lidé. A to je prosím věta, podle níž se u nás dodnes dělá politika. 
	Aby ne. Vždyť husity milujeme. Sochy Husa, Žižky, dodnes se jim klaníme. 
Český politický lid nenávidí své politiky a svůj stát. Obvykle se říká, protože politici kradou, lžou a nespravují zemi dobře. Je to důvod? Vždyť voliči kradou stejně, lžou stejně a své vlastní věci spravují možná ještě hůř než státní úředníci. 
	Husiti nenáviděli peníze, majetek, krádeže i zloděje. Sami ale kradli nejvíc. Ukradli všechno, na co se dostali. Nakradené ničili v ohni, rozbili stavby, rozdupali obrazy, zlato lili do potoka. Tak se stali hrdiny ničení, ale hlavně našimi hrdiny. 
	Proto dnešní lid nenávidí své politiky. Chtěl by, aby to všechno chcíplo, zaniklo, shořelo. Rozumějte: u sousedů. 
	Vajíčkovníci jsou ještě zlatí. Alespoň se smějí: to skuteční revolucionáři ne. Fašismus, dámy a pánové, nebo říkejte husitství, nedělají šaškové na srandovní chaotické pětivaječné ulici. Ti říkají: složte vejce! 
	Zlo přilétá z těch slušných part, které milují pořádek a tvrdí, že zastupují dobro na zemi. Jejich dobro, ne naše. 

O autorovi| Karel Steigerwald, Diář
Foto popis| O autorovi| Karel Steigerwald, Diář
Foto popis|

Jak číšník přemohl amerického cara
22.5.2009    Mladá fronta DNES    str. 12    Názory
    Karel Steigerwald        
Haiku 

Diář Karla Steigerwalda 

Tak jsme se konečně dozvěděli, kdo zavinil světovou krizi. Zjistil to Jiří Paroubek a dal všechny ty výtečníky, padni komu padni, na plakát. Těmi povedenými šibaly jsou Bush, Topolánek a Zahradil. První byl v USA prezidentem, druzí dva jsou z ODS, takže je jasné, odkud vítr vane. Plakát je ovšem dost ubohý, kdyby existoval satirický časopis ÚV KSČ Dikobraz, dali by se ti tři darebáci znázornit živěji. Z Paroubkova plakátu na nás jen tak strnule svými provinilými ksichty zírají. V Dikobrazu by to bylo jiné kafe: Bush by mohl sedět na pytli s dolary, které vyždímal ze sirotků. V jedné ruce by držel radar z Brd, v druhé pod krkem vdovy. Za pasem by měl atomové bomby a zahnuté kudly. 
	Topolánek by měl cylindr a židovské pejzy, na obličeji raťafák a mohl by servilně Bushovi podávat další sirotky k vyždímání. Zahradil by se jako svatoušek z Vatikánu modlil, ale z prstů by mu kapala krev a prozrazovaly by ho i ohromné drápy finančníka. Vzadu by mohla americká námořní pěchota stavět radary a zapalovat příbytky pracujících a bajonety drtit listinu lidských práv, sepsanou samým Paroubkem. 
	Ten by byl na obraze také: vysoký silák s ohromnými svaly drtící okovy, které se rozletují do stran, se řítí na Bushe, jemuž nastává poslední hodinka. Paroubek neohroženě botou drtí třicetikorunové poplatky, v levé ruce pozvedá zvýšený dětský přídavek, pravou trhá na kusy platy manažerů ČEZ, kteří se svíjejí jako klubko zmijí. V třetí ruce má kladivo, ve čtvrté srp. 
Nad hlavou Paroubka vychází slunce, za ním semknutý zástup pracujících s kladivy, zemědělci se snopy, ovocem a cepy a vzdělanci s kružítky. 
	Zahradil a Topolánek už vědí, že poslední hodinka se blíží, jen Bush, naivní Američan, neví nic a myslí si, že panství kapitálu bude trvat věčně. Na pódiu k tomu zpívá Eva s Vaškem píseň Dost napásla se naší muky vran supů hejna kroužící. Supové s vránami by v dálce z obrazu odlétali, už nebude to klofání mrtvých těl mužů práce, zardoušených kapitálem. Chybět by neměly ani blondýny, jež svými prsy, deroucími se z posledních pařížských modelů, bojují za práva chudáků, které k prsoum těm přivinují se sladkobolným: ty můj chudáčku, tebe bych si nevzala. 
	Takový výmluvný obraz by v Dikobrazu dokázali. Napsali by k němu i nějaké řízné haiku. Například: Obyčejný Jirka vítězem nad kapitálem dravců nebo Jak prostý číšník přemohl amerického cara. 
	I dnes by se měly ideály takto kreslit a veršem přiblížit lidem. 
K čemu tu máme umění? Nějaké odfláknuté tupé zakyslé obličeje tří škůdců na plakátě nemohou pořádnou uměleckou formu nahradit. 
	Umělců máme dost, jen to vzít pořádně do rukou. Už dnes se jistě v Lidovém domě hlásí malíři i veršotepci s dobrým nosem, že by rádi přiložili ruku k dílu veršem i obrazem. Jde jen o to, věc pořádně rozjet. Kdybychom už měli porotní tiskové soudy, jak Paroubek navrhuje, šlo by to lépe. 
	Už dnes by to mohly spustit předělané Literární noviny. Redaktorů, kteří slavnou dobu umění bojujícího pamatují, tam už naskákalo dost. Doktor Goebbels říkával, že tisk je jako dobře naladěný klavír. On, doktor, stiskne klávesu na klaviatuře a ozve se správný tón. Na takovém dobře naladěném nástroji už se dá leccos zahrát. A to nám dnes chybí. Už tento článek - sám nevím, co vlastně znamená. Chválí Paroubka za jeho objevy, nebo říká, co to zase ti blbci vylepili za plakát? To si myslí, že i my jsme blbci? 

Foto popis| Foto popis|

Je to vláda zajatců, o víc tu stejně nejde
4.5.2009    Mladá fronta DNES    str. 08    Názory
    Karel Steigerwald        
Včera jsme se zas dozvěděli překvapivou a dramatickou zprávu: ministry, kteří ještě nejsou vybráni, vybere zase skupina tří parlamentních stran, jako už předtím. Premiér Fischer se zklidní a vezme, co mu řeknou, jako už předtím. Tato nedělní zpráva včetně nesmyslného mikrodramatu od pátku do neděle je tak zajímavá, že se o ni nezajímají snad ani předsedové všech těch stran. Co nás může ještě zaujmout, je schopnost nabalit na něco tak jednoduchého tolik zákrutů, odskoků, dohadů, teorií včetně spikleneckých. Zaráží i závažnost, s níž se politické strany o vládě přou. Vždyť je to všechno jedno. 
	Jde o triviální záležitost: sestavit prozatímní vládu do podzimních voleb, jejímž úkolem je řídit zemi a nedělat žádný krok, který by se nelíbil některé z těch tří stran, když už se lidovci sami vyautovali. Hlavní činností té vlády bude nedělat nic. Tak to politické síly chtějí, tak to i bude. Kdyby vláda dělala víc než nějakou bazální údržbu, musely by se na tom politické síly ODS a ČSSD shodnout – měli bychom hned velkou koalici, kterou nechceme a která ani není možná. Role Fischera a ministrů je v tomto typu vládnutí mizivá: nechť to soukolí nějak šlape, ať není ostuda a nějaký krach. Udržet stát v chodu do doby, než oschnou válečná pole a nastane předvolební krveprolití, což nastane zítra. Je to politický úkol bezmála nadlidský. Ukázal to páteční incident: když jsou schopni se střetnout o tak nicotnou věc, který kejval v prozatímní vládě bude, nebo nebude, co asi udělají vzápětí, když půjde o rozpočet? A hlavně o předvolební výhody, které lze na boji s vládou nasekat? Fischerova vláda bude mít, už dnes se to ukazuje, ještě další důležitý smysl než jen držet stát, aby klapal – bude to skvělý předvolební klacek, trhanec, kterým lze s výhodou mlátit kolem sebe, popřípadě ho rvát na kusy. Ve finále se všichni obviní, kdo že toho nešťastného Fischera vlastně vymyslel. Každý přece ví, že půlroční vláda je nesmysl. Neudělá nic. Není tu proto, aby vládla, nýbrž aby vyhověla oběma parlamentním pánům, kteří jí budou klást protichůdné úkoly. 
Máme se na co těšit. Ve světle této budoucnosti je jedno, kdo bude čeho ministrem či kdo ho tam navrhl. 
	Pád vlády není nic neobvyklého. Specialitou ale je, jak obtížně je možné v České republice tu vládu nahradit. Jak to trvá dlouho, kolik krkolomných konstrukcí na hraně ústavy je třeba vymyslet a podstoupit. Když parlament není schopen dát vládě mandát, má se volit nový parlament. 
Tato prostá myšlenka, s níž každý souhlasí, je u nás podnětem ke zdlouhavým politickým ekvilibristikám, které demokracii poškozují. 
Strany nemají dost politické síly, aby si vládu schválily, ale mají dost síly, aby si ji spolu vyjednaly. To je významný posun od vůle lidu k vůli sekretariátů. Jsme ho právě svědky. Je to událost stokrát závažnější než nějaké čachry s ministry a než celá prozatímní vláda, jejímž hlavním bludem bude domnění, že je to vláda odborníků. 
Bude to vláda zajatců, ať už odbornost jejích členů bude sebelepší. 
	Nejzajímavější událostí Fischerova mezidobí bude sestavování rozpočtu. Oba tábory budou mít šanci prosadit do něj nějaké své priority na Fischerovo triko. Ale budou mít ještě lákavější šanci priority protistrany zatrhnout. Co z toho pojde a jestli se Fischer zblázní, je těžké odhadnout, ale pěkný pohled to jistě nebude. Všichni budou říkat – v zájmu stability, pro klid na práci, abychom neohrozili… Stabilita nás nečeká, klid také ne a ohroženo bude vše. 

Co nás může zaujmout, je schopnost nabalit na něco tak jednoduchého tolik zákrutů. Zaráží i závažnost, s níž se strany o vládě přou. Vždyť je to všechno jedno. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Prezidentova encyklika děckám v ODS
30.4.2009    Mladá fronta DNES    str. 10    Názory
    KAREL STEIGERWALD        
Václav Klaus pobídl otevřeným dopisem členy ODS, aby bojovali za návrat ODS do starých, ideově vyhraněných pravicových kolejí. Dnešní ODS je podle něj revizionistická, ideově rozložená až někam k Václavu Havlovi, hnutí OH či levozeleným.
	Tohle Češi milují. Pevné zásady, jasné názory, neuhnout o milimetr, držet pevně linii. Je to velké téma různých provolání, usnesení, sepsaných zásad, esejů a úvah.
Škoda, že o to nedbají a nikdy nedbali v realitě všedních dnů. Ani Klausova ODS nebyla nijak bigotní. Uměla lavírovat, manévrovat, dělat realistické i nerealistické kompromisy podle situace. Topolánkovy bezpáteřníky kritizuje za mezalianci s Bursíkovými radikály, za techtle s Lisabonem. Ale Klausova ODS se z podobně utilitárních důvodů pekelcovala s divočáky Miloše Zemana. Dopomohla mu s oposmlouvou až k moci.
	Bylo to praktické, ideje v té chvíli počkaly stranou. ODS za to zaplatila. Topolánek zaplatí za Bursíka. Být ideově neochvějný je velké téma - zejména dohasínajících hnutí. Zatímco se budou různé druhy pravicové politiky vzájemně odsuzovat, přejede je parní válec všechny, ať ideově čisté či ne.
	Politika je věc taktik, strategií, zisku a ztrát. Čistota se cení málo, úspěch víc. Pravici ale čeká nejhorší kombinace: nečistota i neúspěch.

Brožová zastupuje politiku ČSSD dobře
29.4.2009    Mladá fronta DNES    str. 08    Názory
    Karel Steigerwald        
Sociální demokracie získala do svého portfolia politických osobností vzácného motýla, herečku Kateřinu Brožovou. Ta se chce ucházet o pozici poslance za severní Čechy. Od pozadí severních Čech se bude tento talentovaný motýl nádherně odrážet. Doly, devastace, vybydlená sídliště, mrtvé stromy. V takovém prostředí si pestrobarevného motýla každý všimne. 
	Lidé mají tendenci se hercům, kteří usilují o politickou kariéru, vysmívat. Vidí v tom pejchu, touhu po veřejném producírování a vypočítavost politických předáků, že na své ideje ověnčené slavnými motýly, kteří v politice poletují a většinou ani nevědí, oč se jedná, nachytají víc lidí, zejména těch hloupějších. V případě Ronalda Reagana a Kateřiny Brožové to neplatí. Brožová představuje politickou linii současného vedení ČSSD dokonale. Její kandidatura je na místě. 
	Brožová má ráda chudé. Neměli štěstí, nejsou bohatí, a tak jim chce pomoct, protože jí se daří. Když vidí chudého člověka, srdce jí ustrne. Jak ráda by smočila své ručky do škopku s jeho nádobím či mu dala nějaké peníze. Všem ale pomoci nemůže, tolik nemá. Víc má ČSSD, může také víc rozdávat a v této oblasti chce Brožová svůj talent využít. Ale i když ČSSD s Brožovou rozdají chudým smolařům všechno, co mají, nestačí to. Naštěstí jsou tu ještě daně. Ty lze zvýšit, aby se mohlo víc rozdat. Jenže i pak zůstane sem tam někdo z chudáků, na koho se nedostalo. Taková situace si žádá další zvýšení daní. 
Nejrozumnější by bylo důsledně odebrat lidem všechny peníze, které mají, ne jen polovinu jako dnes, a znovu je spravedlivě rozdělit, aby se dostalo na každého a nikdo nestál mimo. Myslím, že s touto ideou herečka brzy přijde. A když ne ona, vedení ČSSD jistě ano. Kdo má rád lidi, musí na to brzy přijít. 
	Za manžela by si chudého smolaře nevzala, nepomohlo by mu to. Má už doma řadu skalpů bohatých milionářů. Měli sice levicový pohled na svět, ale co s nimi bylo trápení. S chudými milionáři by to bylo ještě horší. I v tom splývá s linií ČSSD. Podpora nesmírně bohatých lidí, obrovských firem, šrotovné pro automobilky, plošné odpouštění daní hospodářským mamutům, to je cesta Brožové i ČSSD. Strana i Brožová podporují, co je velké, aby se to ještě víc zvětšilo. 
	Kandidatura se nelíbí severočeským osobnostem ČSSD. Tolik se nadřely v místní politice a teď je má předběhnout naparáděná lasice z Prahy. To je nespravedlivý pohled. Chlapci neměli štěstí. Ale mohou si pak zažádat o podporu. Brožová jde nahoru, protože se každou neděli dívá na diskusní pořad Václava Moravce a čte i politické stránky novin, nejen Blesk. Přečte si asi i tento článek, který jí udělá radost. Sám Jiří Paroubek nám napíše, že je rád, když o jeho kandidátkách píšeme hezky. Na Kateřině se mu líbí, že by mohla pracovat pro českou kulturu a poradila by i v problematice veřejnoprávních médií. Dlouhodobě s ní spolupracuje, protože mají oba stejný pohled na svět. To je pravda, mají. 
	Hrubci říkají, že z nás Paroubek dělá oprávněně hňupy, protože jedna část ženy prý utáhne tři lodě proti vodě a že se prý kolem té části točí zeměkoule. Je to vulgární, primitivní a je to lež. Brožová jde nahoru, protože má odborné zázemí, zkušenosti s bohatými lidmi, zajímá se o chudé a Václava Moravce. Závistivá pravice na ni v bulvárním tisku útočí, že nezpívá, nýbrž krákorá. Až Brožová zazpívá ve Sněmovně, závistivci ztichnou. 
	Škoda, že takových hereček máme málo. Sněmovna se jimi při nejlepší vůli nezaplní. I nadále tam bude sedat pár zapšklých poslanců, nějaký doktor Blbec, který si chudých lidí neváží, nedá jim ani korunu a nepohladí je po hlavičkách. 
Jen brzdí velké politické duchy typu Brožová v politickém rozletu. 

***

Podpora nesmírně bohatých lidí, obrovských firem, šrotovné pro automobilky, plošné odpouštění daní hospodářským mamutům, to je cesta Brožové i ČSSD. Strana i Brožová podporují, co je velké, aby se to ještě víc zvětšilo. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Co si říkali Vyskočil a Klaus na Hradě
28.4.2009    Mladá fronta DNES    str. 09    Názory
    Karel Steigerwald        
Václav Klaus udělil k osmdesátinám Ivanu Vyskočilovi, spisovateli, herci, dramatikovi, autorovi klíčových orákulí o českém divadle a kultuře vůbec, čestnou plaketu prezidenta. Půl hodiny spolu pak debatovali za zavřenými dveřmi Hradu o šedesátých letech. Zavřené dveře se tak konečně jednou dočkaly pěkného a důležitého tématu, let šedesátých. Ta léta jsou jedním z velkých tajemství, jakých nám minulé století odkázalo mnoho. V Praze, drcené a devastované komunistickou vládou, tisknuté k šedi a oprýskanosti, bydleli kulturní bozi, a nikdo neví proč. Vládu v zemi měli v rukou lidé primitivní, směšní, zlí, fanatičtí a krutí. Pod jejich ignorantskýma rukama se přesto zrodil kulturní zázrak let šedesátých. Ve filmu, literatuře, divadle, hudbě i v umění výtvarném. Nikdo neví proč. Možná že nejpřesnější vysvětlení má neúnavný propagátor šedesátých let A. J. Liehm: komunistická vláda dávala umění, které chápala jako propagační tlampač, ohromné finanční prostředky, ale ztratila nad nimi vládu. Z tlampače se stalo, ke zděšení rudých mecenášů, svobodné umění. A umění koneckonců nosí lidem svobodu. Každé umělecké dílo, nechť vzniklo kdekoliv a jakkoliv, je z povahy věci svobodné, překračující, pochybující, otvírající, létající. V tom je jeho krása i užitek.
	Rozhovor prezidenta s Vyskočilem musel být o tomto. V české kultuře je málo tvůrců, kteří přestali sloužit, vysvětlovat, obhajovat, poučovat a kárat, kteří šli dál, výš, nad tuto profánní hladinu umělecké služebnosti, výš k existenci člověka, k jeho touze (a jsme zase u toho) po svobodě, po tvořivosti, hravosti a pochybování. Šedesátá léta byla léta skepse, pochybování, ironie, hravosti a optimismu. Pro debatu o tom je Ivan Vyskočil nejlepším expertem. Vyprav se šedesátými lety směrem, jaký si zvolíš, jdi přes divadlo, napříč literaturou, zkus psychologii, herectví, všude brzy narazíš na Ivana Vyskočila. Buřiče, reformátora, pochybovače, krále nejistot a zvědavosti. Vliv Ivana Vyskočila na léta šedesátá je větší než vliv těch let na něj: byl tam, kde něco vznikalo, sám to vznikal, tvořil a opouštěl, nechával to své cestě, aby šel dál, radikálněji, jinak, jinam. Jeden z praotců české divadelní avantgardy. Muž nového herectví, nového divadelního myšlení, řečeno jeho slovy, muž Nedivadla. Zkoumal odvrácenou tvář jeviště. Nehledal, co se jeví, nýbrž co je. Co je za tím, pod tím, vzadu, dole. Buřič a rebel, který se stal klasikem rebelství a buřičství. V Čechách funkce nutná, nezbytná a nežádoucí.
	Měli s prezidentem u příležitosti plakety za dveřmi pěkné téma. Důležité pro nás i pro ně. Oba je muselo napadnout, co je dnes. Jak se co zkoumá, o čem se pochybuje, co má cenu a co ji nemá. Proč nejsou krásná léta devadesátá. Léta desátá nového století. Nebo jsou? Nevidíme je? Ano, vidíme, že nejsou.

O autorovi| Karel Steigerwald, komentátor MF DNES
Foto autor| FOTO: ACHIV
Foto popis| NA VRCHOLU. Film O slavnosti a hostech (vlevo).O autorovi| Karel Steigerwald, komentátor MF DNES
Foto autor| FOTO: ACHIV
Foto popis| NA VRCHOLU. Film O slavnosti a hostech (vlevo).

Fischerovo loutkové divadýlko
24.4.2009    Mladá fronta DNES    str. 12    Názory
    Karel Steigerwald        
Haiku 

Diář Karla Steigerwalda 

Svět politiky je svět dětí. 
Děti si vytvářejí nová slova, věří jim a místo skutečnosti prožívají vlastní sny. Rádi naivně lžou a myslí, že my dospělí to nepoznáme. Vidíte dítě, které kope do králíčka, zeptáte se, proč do zvířátka kope. Dítě naivně řekne: „já do něj nekopu“, i když ví, že ho vidíte. To je čistý postoj politický. Dítě věří, že existuje mrcha harmužník s třemi ohnivými hlavami. Politik o sobě říká, že koná všechno pro lidi, což je mnohem horší než věřit v harmužníka. 
	Máme teď v roli předsedy vlády politika zbrusu nového, a také jde tou cestou. Dbá prý na jedné straně na nezávislost a na straně druhé chce podporu politiků. Patrně vznikne nejoriginálnější (rozuměj nejsrandovnější, na to jsme majstři) vláda nezávislých asi sluhů. Ale slova u nás poletují, jak chtějí, od slov se nečeká, že by něco znamenala. 
	Jaké že k tomu je haiku? Sám jsem zvědav. Fischer prý mluví jen v číslech. Mohl by pro začátek nějaká čísla říct. Třeba pár čísel do tisíce, několik vyšších než milion, něco z násobilky, průměr nějaké roury, hrst čísel imaginárních z osy „y“ a pár čísel z území poblíž nekonečna. Mohl by se veřejnosti, aby ji zastrašil, zeptat, jestli je čísel nekonečně nebo omezený počet. 
	To by se někteří z nás pak mohli i zbláznit, kdyby promýšleli odpověď. Pro voliče, aby pochopili, by stačilo obyčejné haiku: sedm osm devět, kdo bručí, je medvěd. To je snad jasné každému a dá se s tím jít i do dalších voleb. 
	Harmužník, říkají děti, je tříhlavá mrcha, která slova polyká. Může se pak říci cokoliv, mrcha to spolkne a nic se neděje. Fischer mluví v číslech, protože mrcha čísla nežere. Dnes už má každý názor, jaká vláda číselného krále Fischera bude. 
Názor nezáleží na Fischerovi. Kdo je pro tu vládu, ví už, že bude výborná. Odkud to ví, nevím. Kdo je proti, ví, že bude mizerná. Ví to z téhož zdroje jako ten první. 
	Fischer se zjevil náhle, nikdo ho nečekal. To děti milují. Tříhlavý ohnivák by si to měl udržet, maličko, vidíte mě, maličko a už tu zas nebudu. I ministři se rodí ze škatulky s kouzly. Premiér je rozkramaří po ministerstvech, nadšen, že má jen pro sebe celičkou nezávislou vládu na hraní. Brzy ale přijde večer. To děti už tolik nemilují, divadlo se musí i se všemi ministry uklidit do krabice, zpřetrhané nitky navázat, rozbité nosy a hlavy dát opravit sádrařům. 
	Složit se musí i kulisy. Kulisa rozpočet, kulisa Lisabon, kulisa šrotovné a kostižerné. Někdy bude muset vzít maminka na Fischera proutek, aby nefňukal a uklízel celé divadýlko rychleji. Šup do postýlky, zítra je taky den, řekne přísně maminka. Předseda vlády vzlykne: ale zítra už si bude s loutkami hrát jiný předseda. A maminka ho konejšivě pohladí: však ono se jim to brzy zas rozsype a povolají tě, aby to zastřeli, synáčku číselníčku. 
	Slovník dětí si premiér už osvojil. Říká: složil jsem slib ústavě, ne programům stran. Tím vyjadřuje nezávislost. Na čem? Na těch, kdo mu ve Sněmovně dají hlasy? Ale být premiérem znamená v demokracii mít velkou závislost. Na hlasech ve Sněmovně, na partajích, na veřejnosti. Toho je Fischer ušetřen. Až večer složí divadýlko, čerta se kdo bude o něj dál starat. Politická děcka dávno budou mít jinou hračku. Třeba daňového krokodýla. 
	Děti se hrnou do vlády, dupou, ječí, oči dokořán, jsou šťastné. Říkají, co chtějí, je to jedno, všechna slova sežere harmužník. Fischer je klidný, harmužník sežere i činy vlády. 
Neklidní budeme my. Místo vlády, výslednice politických střetů v demokratické aréně, máme na krku plný pokoj dětí. 
	Ale dopadne to dobře. Nezávislý je obvykle diktátor, který tu nezávislost dělá kvůli nám a proti nám. A to nás zatím nečeká. 

Foto popis| Foto popis|

Podpořte milost pro oběť rasových žhářů
23.4.2009    Mladá fronta DNES    str. 10    Názory
    KAREL STEIGERWALD        
Dohasínající ministr Kocáb žádá prezidenta o milost pro muže, jehož rodina se stala obětí asi rasového žhářského útoku. Muž má na krku roční vězení za krádeže. Trestu uhýbal, policie ho našla právě při příležitosti žhářského útoku. 
	Za milost bychom se měli přimluvit. Pro rasisty bude asi právě to vězení dodatečným ospravedlněním útoku na romské kvítko. O to silnější by měla být naše přímluva. Mnoha lidmi sdílený pocit, že rodina, kde kradou a jezdí bez řidičáku, si nic jiného nezaslouží, je vážným argumentem pro omilostnění. Mezi činy otce postižené rodiny a vypálením jeho domu nesmí být žádné, ani naznačené ospravedlnění. Nelze klást nějakou souvislost mezi jízdou bez řidičáku, drobnými krádežemi a vražedným teroristickým útokem žháře. Jinak chabé právní bezpečí ještě víc ochabne. 
	Postižená rodina je v situaci, jakou představa o prezidentské milosti předvídá – jít mimo zákon, když je lidský obsah silnější než zákon. Postižený muž by proto milost dostat měl. Můžeme si také představit, že stát, který má chránit bezpečí občanů, jeho rodinu neuchránil. Když upustí od trestu, bude to jakási kompenzace. Krom milosti by mohl prezident mít ještě jedno právo: napálit dvojnásobek. U útočníků z Vítkova by to sedělo.

Jak Češi neuchránili konferenci OSN od zlého
21.4.2009    Mladá fronta DNES    str. 08    Názory
    KAREL STEIGERWALD        
Ženevě včera začala 

V konference OSN proti rasismu a intoleranci. Některé demokratické země z obavy, že se konference zvrhne v nenávistné spílání Izraeli, účast odmítly. Česká diplomacie si ví rady: na konferenci vyslala diplomata, aby dohlédl, že se nestane ještě něco horšího, než se stane. Je to věru česká situace, být někde, aby tam nebylo hůř, protože kdybychom tam nebyli, někdo horší by provedl něco horšího. 
	Psal o ní skvěle už Ludvík Vaculík ve slavné Sekyře. Jeden tam drsně říká, že je na svém místě jen proto, aby tam neseděl větší zmetek. Druhý říká, že jde o to, jak velké zmetky si náš národ může dovolit. Na tuto otázku si odpovídáme už 60 let. Odpovědi ale nemáme, jen pocit trapna. 
	Náš diplomat nezabránil ničemu. To nejhorší se stalo. Známý antisemita Ahmadínežád označil izraelskou vládu za rasistickou. 
Odměnou mu byl jásot spřízněnců a demonstrativní odchod zbylých demokratických států včetně našeho diplomata zachránce. 
	K čemu takové groteskní konference OSN jsou, je záhadné. Hodí se jen násilnickým režimům jako aréna. OSN je podivná organizace. Že tam my Češi pohlídáme, aby se něco nezhoršilo, je směšné. Směšnější je ale slepota demokratů, kteří proměnu OSN nevidí. Dávno to není organizace spojenců proti nacismu a jinému svinstvu. 
Je to organizace, v níž svinstvo hraje důležitou roli.

Přijde normalizace už na podzim?
20.4.2009    Mladá fronta DNES    str. 08    Názory
    Karel Steigerwald        
Jen naivní tvor může tvrdit, že neví, co se na podzim stane. Jde přece o masivní útok předlistopadových sil, moresů, zvyklostí a názorů, čemuž se dohromady říká normalizace, o pokus levice převzít moc, možná i ústavní. V rozvratech za časů Špidly a politického darebáka Grosse se ČSSD dostala na rozcestí. Nástupem Paroubka si vybrala sblížení s komunisty, cestu nebezpečného populismu, cestu rehabilitace normalizačních figur a husákovských sluhů. Vybrala si civilizační model, kulturně vymezený veksláky, estébáky a politickými vyžírky druhé kategorie na straně jedné a na straně druhé tehdejšími kariéristickými snaživci, jimž se opět otevírá obrovské pole působnosti.
	Pod Paroubkovým vedením se spojila levice v pevnou frontu skoro národní. Co se ještě nedávno považovalo za nemožné, je normální. Ďuričko, estébák, vyžírka let osmdesátých a privatizátor let devadesátých, už nežije v hanbě jako lidský póvl, nýbrž chodí na slavnosti expremiéra Paroubka coby vážený host, a kdyby tam někoho nezastřelil, mohl si cti užívat dodnes. Jeho osud myslím nejlépe vystihuje jednotu levice, jak se neblaze v posledních letech ustanovila: jako otevřená náruč pro marx-husákovskou společenskou věrchušku, rozuměj spodinu let osmdesátých.
	Paroubek stmelil tuto společnost a nabídl jí nový společenský i kariérní vzestup. Lidé, o které by si ještě nedávno slušný člověk ani kolo neopřel, jdou nahoru, do funkcí, získávají zpět politickou moc. Zbývá už jen poslední krok: podzimní vítězství ve volbách je všechny vrátí k moci. Zavedou nám všem život, jaký jsme už zažili. Neutěšujte se tím, že socialismus neboli normalizace se nemůže vrátit, také se nevrátí. Jeho pohrobci vytvoří nový odpudivý režim státního komandování a poručníkování lidmi, kteří jsou pravidelně hloupější a buranštější než ti, které komandují. Budou strkat nos do vašich životů a se suverenitou omezenců vám budou poroučet a tvrdit, že to dělají pro vaše dobro. To je situace v českých zemích dost obvyklá, není důvod, aby zas nenastala. Fronta, která ji má prosadit, je stmelená. Nejde o žádný demokratický socialismus či sociální demokracii. Jde o spojenectví chytráků, kteří se halí do kouřové clony sociálního státu. Všimněte si Ratha, dlouho hledal na politické scéně od prava přes střed do leva, kde mu to pokvete, až se chytil ČSSD.
Lidí, kteří by naopak chtěli svobodu, inteligentní a rentabilní stát, bezpečí práva a spravedlnosti, není méně. Jen jejich politická reprezentace je v troskách, zmítaná osobními animozitami, spory o vedlejší otázky, válkami o prestiže jednotlivých politických uskupení a krátkozrakou vypočítavostí mocibažných jednotlivců. Po krachu ODA, US a dalších už zapomenutých uskupení stojíme teď před rozkladem lidovců, kteří se dali do služeb problematického a primitivního Čunka asi jen proto, aby se na podzim už zas mohli nabídnout do levé mocenské party za mouřenína. Poslední politická síla, která se může postavit jednotě neonormalizační levice, je ODS, po celou dobu své existence neustále atakovaná hlavně svými nejbližšími spojenci včetně svých vlastních členů.
	Proti sjednocené levici stojí středopravá fronta, sjednocená v jediném: útočit na ODS. V poslední době se k této útočné jednotě přidal i prezident, který takto zvláštním způsobem ničí své vlastní dítě. To je situace pro Paroubkovu levici nesmírně výhodná: jen houšť a víc. Připomíná to zbrklý a nesmyslný atentát Rumlovy skupiny na ODS v roce 1997, který Ruml vysvětloval tím, že to vše dělá, aby zabránil Zemanovi v přístupu k moci. K moci mu tím naopak pomohl. Základní politická otázka teď zní, jestli je důležité mít verbální názor na Lisabon nebo oteplení i za cenu nástupu vlády Paroubkovy koalice, či jestli je důležitější nepřipustit neonormalizační vládu s tím, že Lisabon i oteplení je téma dlouhodobé, zatímco Paroubek s udavačem Filipem jsou před dveřmi.
	Pravice by se měla sjednotit a zanechat marginálních válek. Jinak ji už brzy najdeme v politickém suterénu, kde se bude dál vzájemně likvidovat. Zdá se, že tuto strategickou nutnost rozpoznal včas Václav Havel. Podpořil ODS, Topolánka, dal najevo jakousi naději. Havlové, Klausové a Topolánkové včetně snad i nejméně poloviny Bursíků tvoří na nebesích celkem blízkou kulturní skupinu, od níž jsou Paroubkové s Filipy vzdáleni světelná léta.
	Takto budou ležet karty v podzimních volbách.
Ne-li, stěhujte se pryč.

Havlové, Klausové a Topolánkové včetně poloviny Bursíků tvoří na nebesích celkem blízkou kulturní skupinu, od níž jsou Paroubkové s Filipy vzdáleni světelná léta.

O autorovi| Karel Steigerwald komentátor MF DNES
Foto popis| O autorovi| Karel Steigerwald komentátor MF DNES
Foto popis|

Už je asi čas do toho kopnout
17.4.2009    Mladá fronta DNES    str. 12    Názory
    Karel Steigerwald        
Haiku 

Diář Karla Steigerwalda 

Já jsem malý mysliveček, sotva flintu nesu, zpívá jedno haiku k měsíci lesů, což nastalo právě teď v dubnu. 
Není to ale případ státních lesů. 
Ty se s flintou k lesu netahají, koupily si několik luxusních limuzín, kus bratru ke dvěma milionům. 
	Protože jsem ze starodávné lesnické rodiny, vím, že je to odporné. Fořt má jezdit v bryčce, případně jde šoulačkou za rosy. Ale takhle to dnes s lesy dopadá. Jsou prachmizerně zazvěřeny, jejich hlavní zvířata jezdí v audi do velkoměsta, či kam. Do lesa audi nedojede. Ještě se k tomu pojí, že je to vlastně finta, jak řekli v televizi, ta zvířata si ty limuzíny vzápětí se slevou koupí domů. Když je televize na dvorku filmovala, zvířata chtěla odcouvat a rozčilením se nabourala. Jestli je ten nákup aut finta, se nikdy nedozvíme, protože je to podle zákona stejně darmoplatné jako zázračně nabyté desítky milionů Standy Grosse. 
Nějaký zázračný Rus v měsíci lesů vdechl větev. Nic se mu nestalo, zas ji vydechl. Čunek naopak půjde do opozice. Není to pravda, půjde s Paroubkem do vlády na podzim, lidovecké kyvadlo je neúprosné, strhne i Čunka. Pozorováním české politiky člověk blbne a ztrácí zrak. I slepec ale vidí, že s lidovci je asi už konec. 
	Unie svobody si kdysi, aby se zachránila, natírala tvář výtažkem z marihuany. Nabízela strhující heslo: Nelhat a drogy je normální. Myslela, že ji zvolí pravdomluvci a drogisti. Nestalo se. 
	Čunek je o kus dál. Má heslo: Volte nás, nechceme jít do vlády, to přitáhne lidi. Volby jsou soutěž o to, kdo bude asi vládnout, lidovci to asi chápou jako soutěž o to, kdo vládnout nechce. Kdo se na ně dívá, chápe je. Kdo by toto chtěl, zvlášť s Čunkem. Přesněji řečeno, zvlášť se všemi. Už je čas kopnout do toho. 
	Jako by se utrhli všichni blázni. Schwippel vykládá, že ho kolegové z pravicové koalice chtěli srazit autem ze silnice, aby nehlasoval. Čunek zas ví, že Kalousek chce do vlády, aby něco ukradl. Asi v ceně sto milionů. Drymlovi se pod rukou rodí podivné rozdávání státních peněz. Paní předchozí Paroubková zázračně bohatne, jak král Midas či Standa Gross. Topolánek vyhlásil, že ví, kdo manipuloval volby prezidenta. 
	Nejserióznější zprávou je ten Rus s větví. Proč by nespolkl větev, když chtěl. Je to Rus, tak spolkl. Kdo to dokáže? 
	Větev se tedy objasňuje. Ostatní politické události se nikdy neobjasní. Čunek, volba prezidenta, limuzíny lesníků, Drymlovi kamarádi z bordeláku, atentát na Schwippela, nemocnice v Africe, samé záhady bez konce. 
Za posledních třináct let jsme měli devět vlád, každá trvala průměrně jeden a půl roku. Některé resorty, zdravotnictví třeba, měly ještě víc ministrů, některé i blázny. Co chcete po takových vládách? 
Mohou vážně vládnout? 
Tomu věříte? Nevěřte. 
	Sestavování vlády, které se nyní tolik prožívá, nemá žádný smysl. Ptáci sedají na větve, chraň vás Hospodin pamatovat si jejich jména. Po čase se dozvíte, že zbohatli, ale nikde nic nevzali, a že ministra Onufráka chtěli strčit pod tramvaj v Brně. 
	V naší ulici žije křepelák. Na každé auto útočí, auto jede dál a pes štěká. Věří, že tu smrdutou aparaturu, co by do ní Bursík nesedl, z ulice vyhnal. 
	Připadám si jako ten pes. Jsem z myslivecké rodiny, tak mě to tolik neděsí. Kupříkladu Swippelovo obvinění, že ho mělo srazit auto z vnitra. Má důkazy? Už ho stát žaluje? Vždyť o něm řekl (o státu), že zkusil zabíjet poslance. To je snad dost, ne? Haf, haf. 

Foto popis| Foto popis|

Divá Bára, Hejkal a Kalousek
16.4.2009    Mladá fronta DNES    str. 10    Názory
    KAREL STEIGERWALD        
Prezident si přeje Kalouska v křesle ministra financí letní vlády, protože by „udržel hospodářství“. Čunek myslí, že Kalousek už neměl být ani v té minulé vládě. Paroubek žádné Kalousky v letní vládě nechce. Právo, které tvrdí, že to schválil, prý lže. Prezident je v Tunisku, Kalouska mu ČSSD nedovolí, to si měl rozmyslet všechno dřív. Paroubek zná odborníků, lepších než Kalousek, stovky. 
	Celé toto vyprávění nemá žádný valný smysl. Ministerstvo financí nepotřebuje Kalouska, nýbrž chytrou horákyni, která udělá rozpočet polonahý a oblečený, udělá ho koňmo i pěšky, schodkový a s přebytkem. Budou hned dvoje volby, ty nasolí do rozpočtu dosti slibů a pečených holubů. Z úst socialistů jich už teď vyletují hejna, takže po podzimních volbách se státní kasa položí, ať bude ministrem divá Bára nebo Hejkal. 
	Po dvaceti letech se česká politika dala přímou cestou do neštěstí populismu, rabování veřejných peněz, podplácení voličů. Ze státu sociálního se mění ve stát asociální, ať se děje cokoliv, hlavně že se uchvátí moc. Nevím, proč by právě toto měl nějaký sebegeniálnější Kalousek zachránit. Poptávka nebude po zachraňovačích, nýbrž po ministrech, kteří rozhazují. A těch zná Paroubek, to je pravda, dost.

Neodbornost odborníků
11.4.2009    Mladá fronta DNES    str. 11    Názory
    KAREL STEIGERWALD        
Úředníci, kteří se zatím nabízejí jako členové vlády,jsou prý vesměs zkušení odborníci z kanceláří. Ale tím se člověk ukonejšit nemůže. Dohromady tvoří velmi neodborné těleso. Jak kde obstojí, bůh suď. Co to je odbornost v politice, nikdo neví. Kdo to ví, lže. 
	Je odborné mít v rozpočtu schodek, nebo přebytek? Je odborné šrotovné, a třískovné je neodborné? Je odborné schválit Lisabon, nebo neschválit? Je odborná velká daň z bot, nebo je odborná malá daň z deštníků? To jsou všechno otázky ne odborné, nýbrž politické. Co lidé chtějí, na čem se politicky dohodnou, co demokraticky prosadí proti jiným. Takový je smysl odbornosti a pravdy v demokracii. Vláda, kterou budeme mít, je selháním demokracie. Jediné, co mají odborníci společného, je politická neodbornost: nikdo z nich nemá mandát nám vládnout. 
Republika není majetkem hrstky politických předáků, kteří jim právo vládnout dali. Dokonce po deseti letech už podruhé. Těžiště moci se pro tyto chvíle přesouvá z parlamentní demokracie do zákulisí politických kanceláří. A ještě se všichni blázni radují: máme vládu odborníků.

Čeká nás vláda mimo- či podústavní
8.4.2009    Mladá fronta DNES    str. 08    Názory
    Karel Steigerwald        
Tak už skoro měli vládu těch jejich odborníků. Jenže jim do toho lidovci hodili, jak se říká na vsi u Vsetína, vidle. 
Ten Čunek se jim a nikomu prostě nevyplatil. To v budoucnu nemusí nic znamenat. Za vidlemi mohou letět i lidovci s Čunkem, velké strany je teď právě nepotřebují. Může se, není to pravděpodobné, založit koalice pravolevá, ČSSD a ODS. Do toho třeba hodí vidle někdo z ODS. ČSSD se pak může spojit s komunisty. 
Když k tomu chytnou třeba jednu ze dvou zelených koní, budou mít většinu pod střechou. Vidle jim do toho mohou vletět z Hradu. Prezident třeba nebude chtít jmenovat vládu s komunisty. Nechce být Beneš, jmenuje vládu svou, neutrální třeba. Ta nemusí dostat důvěru, povládne prý, když budete zlobit, až do řádných voleb. To nás snad ale nečeká, to už by byla diktatura a bylo by na čase jít do ulic a takovou vládu vyhnat. 
Může si ale vzpomenout i Topolánek a zeptat se jedné z obou zelených koní, jestli by se mu nepodepsala na papírek. Pak by měl zas sto jedna a hejno ptáků by usedlo na staré dráty. 
	K těmto všem různým vládám, mezivládám, letním, plnocenným či půltónovým, vládám pravice či levice, často naprosto protichůdným, i k vládám bez parlamentu stačí u nás stále týž výsledek voleb. Závěr: jakou budeme mít zas vládu, nezáleží na volbách, protože můžeme mít jakoukoliv. Moc vládám dává vůle lidu. V tomto případě ne. Moc dostane někdo podle vyjednávání pánů za dveřmi, podle dohod veřejných i tajných. To ústava nepředvídá. Politici říkají: tato země potřebuje..., či je v zájmu této země..., dosaďte si klid na práci, stabilitu, krizi, cokoliv. Pomocí těchto frází se vysoká politika odpoutala od ústavy. Dělá si, co chce, a ještě na sebe bere škrabošku zachránců. Pokud není klid ani stabilita, pokud je ostuda v EU, mohou za to ti, kteří si škrabošku zachránců nasazují. V první řadě ti, kdo povalili vládu, aniž ji uměli nahradit jinou. 
	Máme špatně napsanou ústavu. Víme to deset let, od sarajevského atentátu, kdy vznikala první nadústavní či mimoústavní či podústavní, jak tomu chcete říkat, vláda. Ústavní recept tří pověření a sestavování tří vlád před mimořádnými volbami je v praxi nepoužitelný. Přinesl by rok chaosu a bezvládí. Jenže platí a měl by se uskutečnit. Na přepsání ústavy jste měli deset let. Teď jste zas v loji a zas budete krkolomně ústavu obcházet pomocí kliček, což je jediné, co vám jde dobře. Nahrazovat kličkami či mimořádným ústavním zákonem na jedno použití ústavu je trapné a nebezpečné. Když padne vláda, mají být co nejdřív volby. Tudy jste měli jít už před vznikem Topolánkovy vlády. Když volby neřeknou, kdo dostane moc, musí být nové volby. Když padne vláda a jiná nemá většinu, platí totéž. Ústava neříká, že vaše dohady mohou být zdrojem moci. Ty vaše úřednické vlády učí občany, že vládnout u nás může skutečně každý a moc mu může dát pár domluvených chlapíků nahoře. Kdo si takto představoval demokracii? Vy? My ne. 
	Nějakou vládu nakonec sestavíte. Nejsem si jist, jestli ji občané mají poslouchat. Moc té vlády, ať úřednické (ústava to nezná) či odbornické (ani to ústava nezná), bude pocházet z vašich úst a hlav, ne z vůle voličů. O co po celou dobu budete usilovat? Abyste vy a vaše partaj vypadali lépe než ti druzí. Že tamten podusí tohoto, že jeden potopí hned dva, že tihle vytřískají ze situace víc než ti druzí a Čunek že zas dostane křeslo. Republiku vezmi čert, uděláte z nás blby i v Bruselu. 
	Protože vaše ústava nemá žádný praktický návod, jak se chovat po pádu vlády, jak vzniknou předčasné volby, aby se vůle lidu projevila, použijte ten nepraktický. Prolezte tou roční kalvárií, třeba pochopíte, co jste měli udělat dávno: opravit ústavu. Opravit, ne nahrazovat vašimi čachry, kterým říkáte: tato země to potřebuje. 

***

Úřednické vlády učí občany, že vládnout u nás může skutečně každý a moc mu může dát pár domluvených chlapíků nahoře. Kdo si takto představoval demokracii? 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Novinka v české politice: střílení kamarádů
7.4.2009    Mladá fronta DNES    str. 08    Názory
    KAREL STEIGERWALD        
Včera začal proces s Ďuričkem. Ten neblaze vynikl, když po křtu knihy Jiřího Paroubka asi bezdůvodně zastřelil Václava Kočku. Přítomní se dobře znali, Kočkovi, Ďuričkovi i Paroubkovi, kteří odešli dřív. Zastřelení jednoho z nich je nepochopitelné, pokud se nevezme v potaz kulturní a civilizační úroveň některých přítomných. 
	Je nezvyklé, aby se lidé tímto způsobem stříleli. Chodit na křest knihy Jiřího Paroubka s pistolí je divné. Mentalita takového pistolníka je za hranicí toho, co by slušní lidé uznali. Střelit člověka je těžká věc. To se vztekem, opilstvím či furiantstvím těžko dá vysvětlit. Bytost, která střílí lidi, musí být hodně polámaná. Polámaná musí být i druhá strana, s kým se to kamarádí a koho na svém křtu má. Křest s následným střílením do člověka připomíná mejdan carských důstojníků nebo střílečku druhořadých mafiánů. V české politice je takové pistolnictví neobvyklé. Měli jsme jen jednou politickou vraždu, když za první republiky komunista zastřelil ministra. Zažili jsme různé výhrůžky, posílání prázdných nábojnic a podobné nejapnosti. 
	Soud se zabývá výstřelem a přiřadí k němu trest. Politický a morální význam výstřelu hodnotit nebude. To by si měli zhodnotit občané sami. Pokud je to ještě zajímá.

Vláda úředníků-odborníků? Nelžete, prosím
2.4.2009    Mladá fronta DNES    str. 11    Názory
    Karel Steigerwald        
Vládu úředníků ústava nezná. Každá vláda je politická, mandát dostává od politického orgánu. Stejně hloupé je říkat odborníci. Žádná objektivní politická odbornost neexistuje. Každý politik je pro někoho odborník, pro jiného lump. Slova úředník a odborník jsou jen zástěrka, vějíř, který má něco skrýt, například velkou koalici, či je to klacek na někoho. Když Paroubek říká „vláda odborníků“, nadává tím stávající vládě: doteď ve vládě odborníci nebyli. A naopak – odborníků, kteří považují Paroubkovy ekonomické odborníky za odborníky, je povážlivě málo. 
	Když vznikne vláda, jejíž nejpřesnější označení je prozatímní, bude to zas jen vláda politická, kterou schválí koalice dvou, tří, čtyř nebo pěti parlamentních stran, i když se jí bude říkat všelijak. Jinou vládu ústava nezná. Úřednickou vládou se kdysi myslela vláda, která vládla bez parlamentu, z pověření vůdce, prezidenta či jiného pána. 
To snad u nás nikdo nemá na mysli. 
	Za prozatímní – či chcete-li letní – vládou bude stát (v dohodě či ve sváru) koalice nejméně socialistů a ODS. Ta koalice se musí na něčem domluvit, ať už to zapíše, nebo ne. Bude to také a především vláda předvolební. Všem stranám půjde hlavně o to, využít ji pro sebe, co to půjde. Případ Langer to ukazuje jasně: Paroubek po něm tak ostře jde, protože se bojí, co na něj ODS vytáhne ze šuplíků? Či chce do těch šuplíků poslat svého odborníka-úředníka, aby nic nevytahoval, nebo naopak aby vytáhl oplátkou za Kubiceho zprávu něco předvolebního na ODS? Kouzlení se šuplíkem je pro prozatímní vládu možná klíčové – šuplík dělá u nás politiku, právo i spravedlnost naráz. Všichni (nejen politici) už věří, že šuplík je, že je plný zločinů a že klíček má v kapsičce Langer. Proto ta bitva o něj. 
Jenže republika potřebuje něco jiného: vyšetřování v rukou policie a rozsudky v rukou soudů, ne oboje v rukou Sněmovny a politických stran. A to nemáme. 
	Jít rychle k volbám je ústavní. 
Sestavení letní prozatímní dočasné vlády nezávislých úředníků a odborníků se mi jeví jako skoro nemožné. Už teď Paroubek říká: vlada sestaví pravdivý rozpočet pro rok ’09. Čili – ten nynější lhal. Prozatímní vláda může trávit čas vytahováním kauz proti pravici. To si má pravice nechat líbit? Stejně dobře ale může tahat kauzy proti levici. Ani nemusí jít o kauzy. 
Sháňka po odbornících a tajných kamarádech bude obrovská. Zcela v duchu Gottwaldovy vlády s odborníky typu generál Svoboda, tajný spolupracovník nejen komunistů, nýbrž i Rusů. 
	Jak budou odborníci sestavovat rozpočet? Vědecky, nebo podle svých preferencí? Nebo podle preferencí tajného spojence? Nebude to rozpočet zcela zmatený? Model už máme: současně sleva na pojistném i sleva na DPH, to už je první výkon nezávislých úředníků-odborníků. A kdo vezme za tu letní vládu odpovědnost? Odborníci to zkaňhají, ušklíbnou se a zas půjdou. Povýšeni vládním svitem zamíří do vysokých postů. Jako Tošovský, co tomu je po politice? Tento metrosexuál bankovnictví povýšil nahoru do ráje, nezaplatil nic. Ruml a jiní nezávislí politici alespoň přišli o stranu, kterou ručili. Musí to být pěkná tlačenice, které se vyhne každý, kdo myslí na sebe a má rozum. Pobyt v mezivládě znalců je užitečný kariéristům, mocibažným ješitům, magorům posedlým službou vlasti a především tajným agentům politických stran, které později za odměnu na svého agentíka rychle zapomenou. 
	Zmatky, rvačky, špína a ryk odborníků nás neminou až do voleb. Kdo si myslel, že už viděl toho všeho dno, mýlí se. Dno je níž. Užitek budou mít jen automobilky. Škodu střádalové, co mají stranou na zlé časy. Těm šrotovací vláda řekne: Utrať všechny úspory, kup si auto. 
	Máme špatně napsanou ústavu a dost hulvátů k tomu. Ale kdo to opraví, kdo? 

O autorovi| Karel Steigerwald, komentátor MF DNES
Foto autor| FOTO:MAFA – HERBERT SLAVÍK
Foto popis| PROZATÍMNÍ VLÁDY. Co se stane? Odborníci to zkaňhají, ušklíbnou se a zas půjdou.O autorovi| Karel Steigerwald, komentátor MF DNES
Foto autor| FOTO:MAFA – HERBERT SLAVÍK
Foto popis| PROZATÍMNÍ VLÁDY. Co se stane? Odborníci to zkaňhají, ušklíbnou se a zas půjdou.

Volby v říjnu? Rozumná shoda, ale jen aby
28.3.2009    Mladá fronta DNES    str. 10    Názory
    KAREL STEIGERWALD        
Událost dne 

Paroubek si může připsat čárku k dobru. Předběhl Topolánka, přinese dřív než ODS zákon o předčasných volbách. Parlamentní strany se na něm shodnou. Volby budou v říjnu. Vyhneme se scénám s přeběhlíky, intrikám a zradám s vytvářením krkolomných koalic. 
Moc v republice, což není k zahození, se vrátí do rukou lidu, z nějž pochází. 
Tomu nakloněn je i Hrad. 
	Každému, kdo toto čte, musí trochu úšklebně poškubávat koutky úst. Co se zas chystá? Kdo na koho? Kdo spadne do jámy? Že se dohodnou? Bah... 
	Smrtelník, který s politiky nežije tam nahoře, na nebi, musí si pomyslet: Co kdo komu slíbí, proč by kdo couval a pouštěl z rukou moc, kterou právě popadl? Jaké budou podmínky dohody politiků? 
	Co se odehraje do voleb? Restrukturalizace vlády? Co to znamená? Vsadí prezident či politici do mezivládí nějakou mezivládu? Koho a proč? Odpověď je jednoduchá: takovou vládu, která někomu nadrobí nejlepší předvolební podmínky a někomu ne. Vládu jako agitačního volebního hejla. Kdo si toho hejla prosadí pro sebe, bude mít ve volbách náskok. Tohoto ducha budou sledovat a pít nám krev další osvícené rozhovory státníků.

Z pohádek: stojednička i odborníci
27.3.2009    Mladá fronta DNES    str. 12    Názory
    Karel Steigerwald        
Haiku

Diář Karla Steigerwalda

Byla jednou zlá babička a ta jmenovala vládu úředníků. Jindy zase hloupý Honza šel proti drakovi s parlamentní stojedničkou. Bába se změnila v princeznu, Honza zabil draka a stojednička mu schválila vládu. Princeznu, bejvalou bábu, si vzal za ženu. Takové blbosti se vyskytují nejen v pohádkách.
	Stojedničku u nás nikdo nemá, neměl po volbách a nebude ji mít do voleb příštích. Kdyby neměl tehdy přeběhlíky Topolánek, měl by je Paroubek. Sám žádal vládu s tvrzením, že přeběhlíky má. Protože je obratné politické zvíře, Topolánkovi z přeběhlíků udělal peklo. Teď s přeběhlíky položil vládu, peklo jemu nikdo nedělá, nýbrž on nám.
	Bez přeběhlíků nejde nic. Když bude prezident chtít sto jedna podpisů, jako by řekl: račte přebíhat. Volby, které umožní vládu Topolánka stejně jako Paroubka, nemají smysl, protože nic nerozhodly. Politici to rozhodnutí vymýšlejí tři roky a poměry se zhoršují. Nikde není psáno, že politici smějí výsledky voleb nahradit intrikami. Když není výsledek ve fotbale, přidá se čas. Napsal jsem po volbách asi sto článků o nutnosti nových voleb. Bylo to k ničemu. Politici si pomohli jinak.
Možná i odtud kvete nenávist. A lidem to naznačuje, proč volit, když si to páni uvaří podle své huby. Tenkrát jako teď.
	Pohádkový nesmysl je úřednická vláda. I ta Tošovského byla politická jako řemen, patřila Havlovi a jeho skupině. Zas to bylo obcházení výsledků voleb. Jestli se Klaus vydá touto cestou, dojde do stejného konce. Ty tzv. úředníky bude zas někdo komandovat a podporovat. Někdo – rozuměj politici nějací a parlament nějaký.
	Po pádu vlády se všichni tváří státnicky. Je to přetvářka. Už se těší na měsíce zmatků, nejistot, čiperných pohybů v zákulisí. Počty mandátů jsou jasné: KDU-ČSL a ODS nedovolí vládu, která zahrne komunisty. Pokud někdo nevyvine mimořádnou cynickou mazanost, nová vláda nebude. Když vyvine a uspěje, tím hůř: zas bez voličů. Opravit ústavu nikdo nedovolí. Vždy je dost poslanců, kterým se tento chaos líbí a hodí. Kdo čte staré knihy, vzpomene si na výmarskou republiku a její ústavu. Jen hra na demokracii, tanec slovíček.
	Jestli ta demokracie není jen pro oko a nás se netýká. Na Landovského si počíhali policisti s novináři.
Už někdo ty policisty vyšetřuje, že zneužili, či prodali, či se spikli...? Nebo můžou médiím předhazovat lidi, jak je napadne? Je to skandalizování jak za estébáctví. U rodného čísla se můžou ochránci osob přetrhnout, hanobení celého člověka v TV strpí klidně. Byla Kubiceho zpráva před volbami. Supervážná věc. Po volbách to nikdo nedošetřil, píšu o tom sto let, jen Paroubkovi zůstal pěkný klacek. Teď je Wolf, od úterý také Savoy. Je to smrtelně vážné, tak už o tom asi neuslyšíme. Politické konflikty ve straně se řeší jak za komunistů – vpadáváním spolustraníkům do zad. Hlavně je podříznout, ať to stranu stojí cokoliv, protože jde o zásady a zásady neznají bratra. Bylo Sarajevo, pak Zeman ničil stranu, kterou stvořil, nyní je groteskně obětí Sarajeva Topolánek. Všichni budou říkat: státnost, voliči, ústava. Ale kudly se brousí, slyšet je to až na náměstí.
	Nepíšu nic objevného, každý ví, že sto jedna je hloupost, že úřednická vláda je nesmysl, že za daných poměrů vždy musí být přeběhlíci. Ale tvářit se budou jako Masaryk v prosinci 1918, ačkoliv jsou to Benešové z roku 1948.
	Jestli máte trošku rádi svou vlast, nebudete si dál už hrát na další vlády. Uděláte zákon o předčasných volbách a zeptáte se voličů, jestli vás vykopnou už teď, nebo později. Sázím boty Jany Bendové (jsou elegantní, nové), že to neuděláte.

Foto popis| Foto popis|

Kdo včera vyhrál? Komunisté
25.3.2009    Mladá fronta DNES    str. 09    Názory
    Karel Steigerwald        
Topolánkova vláda padla kvůli zvláštní koaliční směsi: radikálních členů ODS blízkých Hradu, radikálních „zelených žen“, komunistů a Paroubkovy ČSSD. Tato směs vládu nesestaví, ani nemá žádný společný program, ani nic takového nenabízí. Co tedy bude? Na úřednickou vládu zapomeňte, to je jen šidítko. Každá vláda u nás je politická.
	Vládnout v demisi je pro Topolánka nevýhodné. Nešlo by o vládnutí, nýbrž o Paroubkův obratný gril, na němž by ODS mohl dle libosti opékat. Jakákoliv jiná příští vláda potřebuje hlasy ODS. Ta nedá hlasy žádné vládě s komunisty. Vládu tedy nelze sestavit, pokud si neumíte představit takové pazdrátské a nesmyslné koalice jako např. Tlustého sekce plus KSČ plus ČSSD plus dvě zelené ženy. Je sice svůdné vytvářet kuriózní mocenské kombinace, ale je to ta nejhorší možná cesta, jak z krize ven. Je to cesta, jak krizi prohlubovat. Čím krkolomnější řešení nastane, tím trvalejší politickou škodu způsobí.
	Předčasné volby jsou nevyhnutelné. Jsou také nejlepším řešením.
Rozdají nějaké nové karty. Jenže na předčasných volbách se velké strany nedohodnou. Čekají nás hrozné měsíce, krize, zmatky, rozvrat politiky větší, než česká politika doposud dokázala. Prezident bude opakovaně pověřovat vítěze voleb, ODS, což žádá ústava i zvyk, sestavením vlády. Ta žádnou vládu nesestaví, což bude další Paroubkův gril.
Skutečným vítězem pádu vlády jsou komunisti. Zvedli hlavu ještě výš, než už ji měli. Předvedli to v projevech před hlasováním. Celkem otevřeně, možná poprvé, formulovali svou politiku: zničit kapitalismus a boháče. Jejich projevy zněly jak za starých časů, slovníkem i uvažováním. Paroubkovi namydlili schody. Oslabili jeho ujišťování, že je buď k moci nepřibere, nebo že se už nějak záhadně polepšili. Předvedli ale, že se nepolepšili, že cílí tam, kam komunisti cílí vždy, k moci. Rozvrat a krize jim nevadí, naopak. Vždy se mohou předvádět jako klidná síla, nabízet stabilitu a ostatní cukrátka, jak je vždy nabízeli. Na cestě k moci je Paroubek potřebuje. Nemůže věřit, že ho podpoří zadarmo. Naopak, jejich cena stoupla, ať už by skončili jako tichý společník, nebo ve vládě jako veřejný partner.
	Motivy zelenomodrých odpadlíků, kteří vládu položili, jsou nepochopitelné, pokud je nehledáme v duši těch odpadlíků. Tlustý a spol. kritizovali vládu zprava, ale udělali prostor pro politiku zleva. Asi se opírají o prezidenta, o jeho rozchod s ODS, kterou prezident kritizuje pro ztrátu idejí, aniž by nabídl, jak ty ztracené ideje v daném politickém prostředí realizovat bez kompromisů. Když byl Klaus v praktické politice, uměl s kompromisy pracovat, couval, manévroval, bral i minimum, když se v dané chvíli jevilo jako jediné schůdné. Z Hradu má náhle pocit, že ideje jsou nedotknutelné. Přičemž jde o ideje zredukované na oteplování, nechuť k Topolánkovi a Lisabon. To jsou problematická témata, ale měnit je za vládu Paroubka s Filipem je velmi povážlivé. Osudy ohřáté či neohřáté Země a osudy Evropské unie se budou řešit a proměňovat ještě léta, kdežto koalice dvou levičáků na nás cení zuby už teď.
	Pokud by celý tento proces destrukce pravicové vlády (pro někoho možná pseudopravicové) poškodil ODS hlouběji, bylo by to tragické, protože žádnou jinou politickou sílu proti levicovému tažení země teď nenabízí a věřit tomu, že vstane nová strana, je naivní. Prezident může pověřit sestavením vlády někoho jiného z ODS než Topolánka. Někoho z těch, kdo jsou mu teď blízcí. Nabízí se samozřejmě Tlustý či někdo jemu podobný. Prezident to udělá, pokud bude chtít ODS ještě víc rozložit.
	Vnucuje se, že by to bylo jako obrozené strany Národní fronty. Nabízí se také, zda Klause skutečně čeká benešovský osud, jmenování vlády Paroubka s komunisty. Topolánka by definitivně zničil, Lisabonu by nezabránil a oteplení Země se po čase ukáže jako politická hysterie tak jako tak.
	Neskončí to dobře. Země se otřese uprostřed předsednictví EU.
Může ji potkat otřes mnohem hlubší. Ofenziva rudé a oranžové levice může republiku zatlačit mnohem dál než do Maďarska.

O autorovi| Karel Steigerwald, komentátor MF DNES
Foto autor| FOTO:MAFA - OTAKAR GRUSSER
Foto popis| K URNÁM? TĚŽKO! Předčasné volby jsou nejelegantnější a žel i nejméně pravděpodobné řešení.O autorovi| Karel Steigerwald, komentátor MF DNES
Foto autor| FOTO:MAFA - OTAKAR GRUSSER
Foto popis| K URNÁM? TĚŽKO! Předčasné volby jsou nejelegantnější a žel i nejméně pravděpodobné řešení.

Nenávist, matka politiky české
24.3.2009    Mladá fronta DNES    str. 08    Názory
    Karel Steigerwald komentátor MF DNES        
Kdyby vzal někdo píšťalu a vyvedl jako krysař z Hameln všechny ty politické čety někam pryč, koukali bychom veseleji. Byl by to pestrý středověký průvod. Ale taková píšťalička není, dnes bude celý ten dav hlasovat o vládě. Ta padne. Nebo už, co to čtete, padla. Nebo naopak nepadne. 
	Je to jako v ruletě. Kulička osudu rejdí, poskakuje, pak někam zapadne. Už už se zdá, že sem, a ryc, zapadne těsně vedle. Smysl to nemá, třebaže někdo prohraje, jiný vyhraje. Rozhodnou o tom holky Zubovky, Tlustý, či tamten poslanec, nebo jiný, či dva tři. Možná se vynoří nějaký dosud neznámý pravicový podivín, který si právě v den hlasování uvědomí, že se poradil se svědomím, a nemůže proto jinak. 
	Rozumět té politice nelze. Ale není to ani nutné, však jí nerozumějí ani její tvůrci. Namátkou se v nich můžeme přehrabávat. Jediný silný znak politiky je nenávist. Toho k tamtomu a zpátky. Český silácký radikalismus slaví triumf. Je už dnes jedno, jestli to zavedl Sládek, Zeman, Paroubek, Tlustý, Topolánek, dál si dopište sami. Atmosféra je ostrá, zlá, připomíná začátek padesátých let, kdy se také každému měřilo krutě a nemilosrdně. Dnes se už nevěší, nebo aspoň zatím ne, ale policie už v tom dost lítá, soudy jakbysmet. Temné síly, tajná spojení, násilí, pohrdání zákony. Samo padání vlády je opřené o kauzu Wolf, v níž politicky pobuřuje muž Dalík, který se přimlouval zaWolfa, a nepobuřují policie a soudy, které tři roky nebyly schopny právně uspořádat celkem nesložitou kauzu. Ale to nevadí. Zavřený či ospravedlněný Wolf je bezcenný. Jako politická veličina jeWolf nejasný. 
Nenávist je nejsilnější politický motiv. Realista ve Sněmovně si řekne, mám na vybranou vládu Paroubka s účastí komunistů, nebo Topolánka se zelenými a lidovci. Takový je výsledek voleb, jiné budou za rok a půl a udělají třebas jiné varianty. 
	Topolánkovi odpůrci zprava chtějí od jeho vlády to, co by v nynější koalici neprosadila. Chovají se jako opozičníci. Pod heslem Žádejte nemožné chtějí vládu rozložit. Když ale padne, nebudou to oni, kdo převezme moc, nýbrž levice. Protože jsi nesplnil toto či tamto, předáš moc Paroubkovi s Filipem, měla by znít jejich námitka. Je to atmosféra února 1948, levice jde k moci, pravice dělá vše, aby se to povedlo. 
	Pro Topolánkovy kritiky to má výhodu: my byli vždy čistí. A nevýhodu: své čisté programy budou probírat doma na gauči. Ale ne každý je magor koncepcí jako Tlustý. Jsou i pravicoví odpadlíci s marginálními argumenty, které snad mají jen pohladit jejich zubaté ego, nic víc. 
	U nás se nosí být husitou. Mít pravdu boží hlava nehlava. Stát na čisté zásadě za každou cenu. Zhuntovat stranu, zemi, sebe, politiku, ve jménu zásady. Cepy do rukou, sudlice, kuše, ať krev teče, uvidí se, co z toho vzejde. Nikdo neví, co bude první den po pádu vlády. Toto hlasování o vládě je hlasování husitů o čistotě knihy a kalicha. Laik by řekl, mají plány, cíle, kterých chtějí dosáhnout. Omyl, skáčou po hlavě do vody, hlavně když poteče krev nepřítele, kdysi přítele. Je až trapné opakovat starý ošoupaný vtip: Nevládnu já se svými dvanáctiprocentními daněmi? Ať tedy shoří celá chalupa a chcípne Topolánek se zločinnými patnácti procenty. Pak se uvidí, co asi bude dál. 
	Čitelný politik je Paroubek. Padají mu preference, bojí se, že Topolánek loví v EU přízeň voličů, jde do útoku. Zmatky po pádu vlády mu mohou nahrát. Minimálně zakryjí příznivý dojem z předsednictví. Co chtějí ostatní, bůh suď. Krev Topolánka. To je na politiku dost málo. Založ, Tlustý, stranu, vyhraj volby a prosaď dvanáctiprocentní daň. Ale to by si nenávist, matka politiky české, neužila. 

***

Atmosféra je ostrá, připomíná začátek padesátých let, kdy se také každému měřilo krutě a nemilosrdně. Dnes se už nevěší, nebo aspoň zatím ne, ale policie už v tom dost lítá, soudy jakbysmet. 

Foto popis| Foto popis|

Sněmovna není soudní stolice, ale tváří se tak
19.3.2009    Mladá fronta DNES    str. 08    Názory
    Karel Steigerwald        
Sněmovní ubohost pokračuje. Sociální demokracie útočí. Chce dokázat, že Wolf kradl, že ho ODS kryje, že Topolánek ovlivňuje ústy Dalíka svobodná média, že vláda musí padnout, že musí být parlamentní komise na vyšetření Krakatice, že jeden z vyšetřovatelů, autorů Krakatice, musí veřejně promluvit. Cílů je dost. Brutality a křováctví také. Paroubek hází po TopolánkoviWolfem, Topolánek úder vrací Dimunem. Navrhuje, aby o Krakatici promluvilo dvacet komisařů. Poměry už pomalu připomínají éru dr. Sládka a jeho reků.
	Není však jasné, komu je celé to divadlo určeno. Přímý přenos na ČT24 sledují diváci, kteří mají stejně už dávno jasno. Na sněmovní galerii seděla mládež. Ta se poučí. Až jí jednou bude nějaký Hitler vykládat, že parlament je žvanírna, dá mu za pravdu. Do hlavních zpráv se ze Sněmovny dostanou jen ty nejšťavnatější výkřiky. Jde tedy hlavně o ně.
	Ale kdo to má pískat? Copak někdo z voličů ví, jestliWolf kradl nebo zda Dimun manipuloval volby? Byla Dalíkova mise nestydaté zasahování do svobody novinářů, nebo jen běžný, tisíckrát se opakující český rozhovor? Rozhodně to byla politická chyba hraničící s pitomostí. Ale Paroubek by se nad ní nemusel tak morálně čepýřit. Sám má svého dost. Nedávno žádal vedení MF DNES, aby mě propustilo, protože vychvaluji nacismus. Kdyby MF DNES byla jako ti politici, spustila by kolem této hlouposti křik o sprostém nátlaku ohrožujícím svobodu novináře. Ale Paroubkovy žádosti jsou stejně bezvýznamné jako Dalíkovy. Svoboda novinářů je snad proboha silnější a dovede se tak naivním tlakům politiků leda ušklíbnout.
	Vážnější je, že sledujeme krutý a zcela zbytečný zápas. Kdyby fungoval celý ten složitý masokombinát nejrůznějších orgánů, který obsluhuje v republice otázky práva a spravedlnosti, byli by hnijící Krakatice i právě rozdýmanýWolf dávno vyřízeni soudní cestou. Takových právních zdechlin máme dost a dost, nikdy se nedá čekat, co se právě náhle vynoří v podobě kladiva na protistranu. Wolf měl být vyšetřen, odsouzen či zbaven obvinění dávno předtím, než se stal klíčovým panákem politické občanské války. Obdobně Krakatice, případně Kubiceho zpráva atd. I Topolánkův dynamit, že nám poví o manipulaci prezidentských voleb před rokem, působí v tomto okamžiku spíš jako nouzový králík z klobouku než jako něco vážného.
	Ministr spravedlnosti se státních zástupců včera zastával. Musí, je ministr. Musí však také vědět, že na výkon spravedlnosti se nadává všeobecně.
I politici na ni nadávají. Ale jsou rádi, že je to tak mizerná spravedlnost. Vyrábí jim zbraně.
	Wolf ani Krakatice nepatří do Sněmovny. Patří k soudu, tam mají postupy a prostředky, jak se spravedlnost hledá a měří. Ve Sněmovně se hledá - víme všichni co. A od voličů se chce, aby dali někomu z těch křiklounů za pravdu. Komu a proč? Máme to měřit jejich křikem, šarmem, vtipem? Voliči to tak dělají, nakonec se rozhodnou podle srdce, Dalík je lump, nebo je lump Rath. Proč - bůh suď. Rath však není dobrý příklad. Ani Dalík.
	Zavedou si další vyšetřovací komisi parlamentu. Zas k smíchu. Smysl komisí je právě jen v tom založení - založit na někoho komisi, to zní zlověstně. Ale jen laikům. Paroubek chce vyhrát všechno do soboty. Včera však prohrál snížení daně z benzinu. Myslel si - levnější benzin, to se bude líbit. Sněmovna kupodivu měla rozum -snížení daně udělá díru v rozpočtu, a to se líbit nebude. Politika je hůl, co má dva konce.

***

Wolf ani Krakatice nepatří do Sněmovny. Patří k soudu, tam mají postupy a prostředky, jak se spravedlnost hledá a měří. Ve Sněmovně se hledá - víme všichni co. A od voličů se chce, aby dali někomu z těch křiklounů za pravdu.

O autorovi| Karel Steigerwald komentátor MF DNES
Foto popis| O autorovi| Karel Steigerwald komentátor MF DNES
Foto popis|

Radar je u ledu, a to je teď dobře
18.3.2009    Mladá fronta DNES    str. 08    Názory
    KAREL STEIGERWALD        
Událost dne 

Topolánek stáhl z parlamentu obě americké smlouvy. Bude je ještě projednávat s partnery, přesněji řečeno, dal je k ledu, protože by mu dnes chybělo pět hlasů, dva nemocní a tři ministři služebně na cestách. 
Vypárovat je nikdo nechce, párování je rytířské gesto a časy rytířů jsou pryč. Vláda rozhodla dobře, protože vojenskopolitická orientace státu je věc mnohem vážnější než nynější bitka ve Sněmovně. 
	Česká politika opět hrabe po dně. Srazil ji případ Wolf – Dalík, oslňující svou pitomostí. Dalík, jak správně nakreslil kolega Kemel, pracuje skvěle – pro Paroubka. Jinak je to obvyklý tanec: co skutečně udělal či neudělal Wolf, kdo ho kryl či nekryl, se nikdy nedozvíme. Letí kolem nás stodesátá trapná politická událost, v níž nezvítězí pravda, nýbrž ten, kdo má větší hubu. Je to pořád dokola: bombastické obviňování, moralizování, křik a pak už nic. Obviněný i čin zmizí. 
	Topolánek udělal chybu, která může položit vládu. Dal radar k ledu, ale možná, že rozmrazovat ho bude už někdo jiný. A to Paroubkovi snad ani nepřeji: podívanou, jak v roli premiéra prosazuje radar.

Nacistická okupace a Prorokovy vousy
16.3.2009    Mladá fronta DNES    str. 10    Názory
    Karel Steigerwald        
Včera uplynulo sedmdesát let od předposlední okupace českých zemí. Pro historii to bylo včera, ale pro dnešní obyvatelstvo je to tak dávno, že už málokdo vůbec ví, kdo nás to tehdy okupoval a co se kolem toho dělo. Většina dotázaných by asi řekla, že to bylo něco s Havlem a Gottem. 
	Bylo to s Němci. Začínala tak dlouhá éra násilnických politických systémů 20. století, které se tvářilo tak optimisticky. Prosazovala se občanská práva a demokratické systémy s volbami. Volit začali i nemajetní lidé a ženy. Objevila se práva sociální. Pokrokoví lidé věřili, že svržením králů a císařů nastane zlatý věk lidstva. Dvacáté století však vyzkoušelo nový typ hrůzy: diktatura lidu může být horší než vláda autokratů. Lid se lehce může změnit v lůzu, může volit a u moci držet krvelačné šelmy. Lid se dá snadno oklamat. Dají se mu podstrčit úchylné teorie sociální, marxistické, rasové, bolševické. Lid takové teorie ochotně přijme a dá jim přednost před svobodou. 
	Veškerá moc, říkají demokratické ústavy, pochází z lidu. Po moci pocházející z vůle boží či z vůle panovníka je to pokrok, ale ještě to nic neznamená. Vůle lidu může být dosti odporná. Padlé diktátory si vždy představujeme jako osoby, které se moci domohly násilím, krutostí. Neradi si přiznáme, že první podmínkou toho násilí a krutostí byla sympatie a přízeň lidu. Bez té by nebylo nic. Jakobíni by nevraždili bez křepčící lůzy v ulicích Paříže, Hitler by byl nic bez hajlujících fanatických davů a komunistická krutovláda by bez jásajících prvních májů ani nezačala. 
	Dnešní Evropa je svobodná, jako nikdy nebyla. Je na to pyšná a diví se zbytku světa, proč dobrodiní svobody užívá jen ojediněle. Na fanatiky, třeba islámského typu, se díváme s pohrdáním. Jak může být někdo v moderním 21. století tak omezený jako ti blázniví džihádisti? Jak můžou afričtí diktátoři jíst lidi? 
	Před 70 lety vpadly do českých zemí hordy lidožroutů z té nejvzdělanější a nejcivilizovanější země světa, z Německa. Moderní, kultivovaná a učená země, kde už sto let měli lidé mnoho svobod, se za pár týdnů proměnila v říši běsů a temnot. Hitler se dostal k moci především proto, že ho občané podporovali, že je nadchl, že jásali, když mluvil, a hlasovali pro něj, když byly volby. Násilí hrálo v převzetí moci roli vedlejší. V hlavní roli byl nadšený německý lid. Češi na tom později nebyli lépe: jak snadno a s jásotem vyměnili demokracii za Stalinovy fantazmagorie. 
	Zatím vždy stačilo málo a spořádaný svobodný stát se zhroutil do pekla totality. Pohrdat dnes bláznivostí islámských extremistů není na místě: ještě nedávno na tom valná část Evropy byla podobně. Evropský lid se klaněl stejnému ideologickému násilí, jaké dnes provozuje Al-Kajda. Hitler na úsvitu svých dějin nebyl jen hrdinou lůzy. Měl příznivce i v řadách velmi vzdělaných intelektuálů. Na univerzitách, mezi spisovateli, vědci. Obludnost jeho teorií si buď neuvědomovali, nebo je nechápali, či je považovali za nezávazné řečičky. 
	Začátek je vždy stejný: řeči, sliby, mámení, kterému lidé přitakají. Když jim dochází, na jakém tygru to jedou, je pozdě: tygr je už mocný a vraždí. Říká se, že z dějin se lidé mohou poučit. Pravda to není. To by dějiny nebyly pořád stejné: řetěz vzmachu a úpadku násilí. Když si uvědomíme, kolik krve vyteklo jen v jednom století pro témata tak nesmyslná, abstraktní, zbytečná a bludná, jako je třídní boj či rasová čistota, musíme plakat. Ale šetřme slzami. Patrně nás, bílé demokraty, čekají potoky krve, které bude muset zkažená Evropa, sídlo ďábla, v budoucnu vycedit pro Prorokovy vousy. 
	Nacistická okupace zbytků republiky a zavedení krvavého protektorátu nebyly nic tak neobvyklého, aby se to v budoucnu jinak, zde či jinde a s jinými teoriemi, nestalo znovu. 

***

Nacistická okupace a vznik krvavého protektorátu nebylo nic tak neobvyklého, aby se to v budoucnu v jiné podobě nemohlo stát znovu. „Zkažená“ Evropa nejspíše vycedí pro Prorokovy vousy ještě hodně krve. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Bída už netáhne, zkuste lidi pobavit
13.3.2009    Mladá fronta DNES    str. 12    Názory
    Karel Steigerwald        
Haiku 
Diář 

Člověk z toho až pláče, láska voličů po zajících skáče. Tak nějak by mohlo znít haiku politika. Ať dělá, co dělá, nikdy neví, jak dopadne. Jen namátkou: vloni na podzim, když šlo všechno pěkně dopředu a lid zakládal na sádlo, strhla ČSSD tučné voliče kvůli třiceti korunám na svou stranu. Dnes, když jde krize šejdrem a Paroubek slibuje lidem pro jistotu mnohem víc než třicet korun, hubení voliči se od něj odvracejí. Neví se proč, láska lidu je vrtkavá. Tvrdívá se, že lid volí předáky přísně podle žvance. Či podle nesplnitelných slibů. Není tomu tak pořád. 
Výsledky voleb bývají tak nepochopitelné, že jim rozumějí jen politologové. Přesto patří k nesmazatelným půvabům demokracie, že je voličský lid naprosto nekompetentní. Vzpomeňte, jakou galerku si za ta léta svobody byl ochoten zvolit. Ale nezoufejte, galerka nezvolených vládců je ještě horší. 
	Krom žvance a lží se voličům nabízí půvab politika, švihácké oblečení a vtip baviče. Před lety působil v zemi jistý Jakeš, politik neznámý, byť mocný. Popularity se dočkal teprve originálním komickým výstupem, který pod názvem Kůl v plotě aneb Zagorová je hodná holka obletěl zemi. Nic státnického skeč nenabízel. Lid strhl originální humor, kuriózní závěry a skvělé herecké podání. Dnes jde tím směrem politiků víc. 
Zesměšňují se sami od sebe, předvádějí šaškovské výstupy. Oslepeni Jakešovým úspěchem, rádi by dosáhli téže slávy. Jejich obliba stoupá. 
Pak zase klesá. Šaškují pořád stejně, přesto je lid v názoru na ně proměnlivý. Jako jaro. Jednou zatleská, příště řekne: Vida, blbec. 
	Zdá se, že herci politiky brzy vytlačí. Žvanec už netáhne. Ani strašení lidí, že bude bída. Humor a půvab charizmatického baviče dnes zabírá nejvíc. Tvým úkolem, drahý politiku, je být příjemný, říkat frky, vzbuzovat libé pocity, hrát roli důvěryhodného strýce, líbezného pubescenta, ke zlu nemilosrdného chlapáka či kojící matku. Nějaké politické programy nemají žádný význam, leda jako pomůcka při budování role starostlivého táty nás lidí. Programy a plány politiků lidi nečtou, nudí je a smysl žádný nemají, protože ke změnám stejně nikdy nedojde, leda samovolnou náhodou, za povodní, nebo když stát vyhoří. 
	Nejúspěšnější bavičskou dvojicí by byla dvojice Jakeš – Paroubek. Protikladné typy táhnou. Jeden se rozdurděně zahlcuje, že je kůl v plotě, druhý oslní pohrdáním, kdo z vás, pánové, na to má. Krize, která teď je všude, je pro baviče skvělou politickou potravinou. Žádný z politiků neodolá, aby nehrál roli starostlivého mudrce. Málokdo řekne, žrali jste moc, bude dieta. To by byl politikův konec. Žádný politik také neřekne, nevím si rady, ačkoliv si rady nikdo neví. Zkuste voličům vysvětlit pojistný důchodový či zdravotní plán s třemi či čtyřmi nebo pěti nohami. Vysmějí se vám. Nabídněte jim vizi umírajících neošetřených dětí či hladového důchodce, což nastane, když lidi neposlechnou vás. To zabere hned. 
	Demokracie je zřízení dobré. Přežije i lehkomyslnost naivních voličů. Přežije obvykle i své politiky. 
Má skvělou pojistku: když k moci leze blbec, lid ho chvíli nechá lézt, aniž ví proč. Ale protože je voličstvo vrtkavé, z ničeho nic blbce zase shodí, také aniž ví proč. Politik se pak diví a má pocit křivdy: Co jsem provedl, že mi padají preference, když jsem přece provedl to nejlepší, co jsem kdy provedl? Ale demokracie má i stinná zákoutí: vykopne i politika, který skutečně udělal to nejlepší. A v tom je blbců útěcha. 
	A v tom je i celá síla demokracie: nejistota blbců, vrtkavý a rozmarný lid, náhlé změny počasí, sníh, reformy, slunce, daně, Paroubek a Topolánek. Kdo jiný má tohle na krku než voliči? 

Foto popis| Foto popis|

Deset let v NATO, dobře vyzbrojený mír
12.3.2009    Mladá fronta DNES    str. 12    Názory
    Karel Steigerwald        
Evropa užívá už šedesát let dobrodiní míru a bezpečí, deset z toho i my. 
NATO v tom míru hraje rozhodující roli. A rozhodující roli v NATO hrají USA. Vznikla vojenská organizace, jejíž síla je drtivá a jíž lze ublížit jen jednotlivými teroristickými údery. Na útok proti NATO nemůže vážně pomyslet žádná mocnost planety. Odtud mír. Je to mír římský, zaručený vojenskou převahou demokratického světa, ale na rozdíl od Římanů, jejichž legie spolykaly kus po kuse celý známý svět, toto demokratické uskupení svět nepolyká. 
	NATO vzniklo v polovině minulého století jako obranné společenství před hrozbou komunistického imperialismu Sovětského svazu. 
A osvědčilo se, komunismus jako hrozba je pryč. Všechny agresivní Staliny udrželo na uzdě. Doby, kdy Hitler polykal jednu demokratickou zemi po druhé, se neopakovaly. Prožili jsme tehdy historický paradox: obrovská vojenská síla s odstrašujícím mysteriem jaderných pum nepřivedla státy k zničující válce, nýbrž k míru. A osvědčila se především myšlenka, že svobodu je třeba chránit také vojenskou silou, že svoboda a demokracie musí mít převahu nejen mravní a hospodářskou, ale také vojenskou. Na Stalinovu nabubřelou otázku, kolik má papež vojáků, odpověděla demokracie srozumitelně: rozhodně víc než ty, ty zaostalej děržimordo. 
	Každý šťoural se musí pochopitelně ptát: No dobře, ale proč je NATO dnes? Ze stejných důvodů jako tenkrát: aby se demokracie ubránila každé ideologii, která ji nechce. Parlamentní demokracie se systémem založeným na svobodě a ochraně občanských práv je vždy prvním cílem každého extremistického hnutí fanatiků, blouznivců a světanápravců, Hitlerem počínaje, Pol Potem či Stalinem nebo bin Ládinem konče. 
Všem ideologiím extremismu připadá svoboda jako zlo, svobodná zem jako říše ďábla a svobodní lidé jako čerti. Jen kvalitně a po zuby vyzbrojená demokracie má naději na přežití. Proto je NATO a proto v něm jsme my. Římský mír trvá, pokud je Řím ochoten ho bránit i odstrašující silou. Každému diktátorovi je na otázku, kolik má mír vojáků, třeba odpovědět: Víc než ty. 
	NATO má mnoho nepřátel. Především těch, kteří chtějí demokracii a svět svobody zničit, protože mají lepší ideál: třeba Alláhův ráj, Leninův komunismus, vládu vyšší rasy. Ale má mnoho nepřátel i uvnitř, za hradbami demokracie. 
Hodně lidí věří, že mír nemá mít zbraně, že svoboda se udržuje a brání dobrým slovem. Smutným příkladem jsou čeští odpůrci radaru: o radar jim nejde, nýbrž o boj proti systému, který jediný jim dává právo proti němu bojovat. Což je vlastně nejvyšším luxusem svobody: dát právo i těm druhým, kteří znají lepší systém - bez práva, zato s ideály. 
	NATO je předmětem politických bojů. Od malých, brdských až po velké, francouzské. Můžete chodit po Brdech a tvrdit, že svoboda nic neznamená, protože pod radarem budou v noci lidé světélkovat. Můžete v západní Evropě tvrdit, že je lepší být rudý než mrtvý. Můžete říkat, že islámský fanatismus je dětská hra. Že Severní Korea je říše neškodných loutek. Že Putin spěje k demokracii. Možná to tak i dopadne, ale to dnes ví jen vševěd, který se u nás jmenuje Zaorálek. My, kteří nevíme, kam a zda Mahmúd Ahmadínežád napře své rakety, věřme jedinému: lepší je být zbytečně vyzbrojen než beze zbraní bezmocný. Svoboda za to stojí. Římský mír skončil, když v Římě funkce přebrali barbaři, kterým po římském světě nic nebylo. Pak se všechno římské zhroutilo zevnitř a tisíc let na Foru Romanu v troskách paláců hnízdily toulavé kozy. 
	NATO má zajímavý úkol: aby tu svoboda lidí byla navěky. 

***

My, kteří nevíme, kam a zda Mahmúd Ahmadínežád napře své rakety, věřme jedinému: lepší je být zbytečně vyzbrojen než beze zbraní bezmocný. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Muži a ženy, láska a dohled státu
6.3.2009    Mladá fronta DNES    str. 12    Názory
    Karel Steigerwald        
Haiku Diář Karla Steigerwalda 

Začal březen, měsíc žen, knihy a dělostřelců. Únor byl měsíc raketového vojska, duben myslivců, bezpečnosti a osiva, květen lásky a průvodů, červen dětí. A tak dále. Každý měsíc se něco slavilo a chválilo alkoholem. Tu se ožrali rybáři, tu zas hutníci a děti. Tak šly dějiny. 
	Všechno se to už zapomnělo, lidé pomalu nevědí, co kdy slavit. Upustilo se i od průvodů. Život nemá mezníky, lidé si dělají, co chtějí. Ani srpen, svátek ozimů a boje o zrno, nikdo neslaví. Jak přehledně se šlo z března, svátku žen, přes dubnové osivo ke květnové oslavě lásky a logicky pak do června, měsíce dětí. Každý občan viděl, co z čeho pochází a kam to vede. 
Žena, osivo, láska a děti. Celý život lidí! 
	Jen sama ta věc, z níž děti vznikají, která se prý dělá v květnu, se zbytečně obcházela. V brožurách se jí věnovali dva všelijak do sebe zapletení nafukovací lidé z PVC bez pohlavních orgánů. Říkalo se tomu Milostné polohy nebo trochu kutilsky Jak na to. Dvojice vystupovala i v knížce Dospíváme v ženu a Kdy je z hocha muž. Společná četba obou brožurek vedla mládež často k šílenství a předčasné nechuti k sexu. Jejich autorka byla i autorkou písně Chlapci a děvčata vpřed, stavíme nový svět. Ale i to bylo nějaké poučení. Když dnes máte živnost, musíte donést vysvědčení, mít kurzy a praxi. K řízení auta průkazku. Doktor je v komoře. Kdo dělá děti, nepotřebuje nic. Kdo je v politice, musí být zvolen. V každém povolání si stát občana přezkouší, jestli smí. Jen v sexu nic. Amatérismus. 
Improvizace. Nahodilost diletantů. Rovnýma nohama do toho! 
	Stát očividně selhal. Něco tak důležitého, jako jsou příští generace Čechů, nechá v rukou a orgánech lidí bez odborné kvalifikace. Celý květen, je to čas právě lásky a sexu, mohl by parlament věnovat legislativě. Kurzy, školství, zkoušky a praxe. Pak teprve dělání dětí. Je to lákavé politické téma: pryč s diletantismem! Nebo: Dneska to dělá každý fušer! Založme Školy lásky. Školy milostného provozu. Nestýkejte se s partnerem bez státní zkoušky. Mohlo by to být i trestné. Dala nešikovi, který už dvakrát propadl u zkoušky před komisí - pět měsíců vězení! 
	V Severní Koreji dvojice k sobě přiděluje komunistická strana. Vychází z určitých kritérií nejen odborných, ale také politických. Kdo s kým a proč. Korejci do toho pletou politiku. U nás je to otázka sociální a lidských práv. Má každý nárok na blondýnu? Každá blondýna na boháče? Nejde jen o to, jak na to, což se dá naučit, ale jde o solidaritu hezkých se škaredými, ztepilých s tlustými. Jako u zdravotního pojištění, jeden platí, druhý stoná. 
	Celá oblast lásky je netknutá! 
Stát ji z falešné pruderie obchází a podívejte se pak na ty výsledky, na ty děti! Bylo by žádoucí, aby při tom dělání dětí byl státní odborník nebo odbornice. Dohlíželi by na dodržování předpisů a dbali, aby se nepoškozovala práva přítomných mužů a žen. Jde o rovnoprávnost. 
	Někdo má bab jako máku, druhý nic. Některá žena na každém prstě pět bzučících bohatých sršňů, jiná leda nějakého učitýlka zeměpisu s hypotékou na krku. S tím se musí skoncovat. Každý muž a žena mají nárok na partnera, jakého si zaslouží. To je nádherné a spravedlivé politické heslo, které dokáže pohnout volbami. 
	Jsou ve skutečnosti jen dvě velká politická témata: kvalita sexu a dostupnost. Kdo prosadí, aby se kvalita zvýšila, a kdo umožní jeho spravedlivé rozdělení mezi lidi bez ohledu na majetek a politické přesvědčení, ten bude milován. Ale bojím se, že první zákon o zlidovění sexu bude znít: V sobotu a v úterý se to zakazuje. Ve středu je to povinné! 
	Ale dočkáme se. Láska je to poslední, co stát ještě nereguluje. 

Foto popis| Foto popis|

Dnes jsou skleslí. Hádejte kdo
27.2.2009    Mladá fronta DNES    str. 12    Názory
    Karel Steigerwald        
Haiku 
Diář Karla Steigerwalda 

Výročí Vítězného února máme za sebou. Dnes už málokdo ví, co to bylo. Asi nějaké vítězství na Moravském poli poblíž Lipan, kde snad prý bojoval Žižka s Havlem proti Gottwaldovi s Kozinou a Kokešem Jakešem. Tolik se ví o moderní historii. Zbylo z ní jen okřídlené haiku: Právě se vracím z Hradu. Kdo se to vracel? Asi Kozina. Byl navštívit Havla. 
	Velvyslanec USA Steinhardt píše v té době ministru Marshallovi: „Únorová krize byla výsledkem Československo-sovětské smlouvy. Češi jsou malým národem. Ohebná povaha je nutí, aby popuzovali sousedy a sázeli na obě strany. Za druhé světové války se jim podařilo uniknout zkáze, rozvinout průmysl a skončit na straně vítězů. To jim pomohlo dosáhnout neodůvodněného pocitu důležitosti. Dnes jsou jako národ skleslí. Komunisti byli agresivní, drzí a dostatečně organizovaní k tomu, aby využili situace. Nekomunisti dávali přednost stranické loajalitě a osobním ambicím před bojem proti komunistům. Tato situace způsobila zhroucení. Z hlediska amerického se jeví opovrženíhodným, že s výjimkou několika studentů ani jeden občan od prezidenta až po nejprostšího občana se nepostavil na obranu politických práv. Několik Čechů prohlásilo, že když vlastní lidé nebyli ochotni za svobodu bojovat, nezaslouží si ji!“ 
	To napsal velvyslanec USA v Praze 30. dubna roku 1948. Týkalo se to právě Koziny a Žižky. Nás ne. Navíc – co s těmi starými a poměrně nejasnými událostmi dnes? Gottwald chlastal, jezdil s Kozinou na koni po Hradu, jedl špek a měl rád děti. Víc se neví. 
	Osobní ambice a loajalita ke straně mají přednost i dnes. Kdo se dobře organizuje, má i dneska náskok. Autor haiku Jsem jako kůl v plotě, nepokojný Jakeš, vystoupil na konferenci KSČM se zásadním projevem. Kdo má zájem, dozvěděl se, proč komunisti přišli o moc a jak ji znovu získat. Všechno zavinil Chruščov, protože očerňoval a odsuzoval Stalina. Tím se všechno rozviklalo. Gorbačov to už jen dorazil. Ale dneska už je kapitalismus zas v koncích, zkusme to znovu. Podmínkou úspěchu je jednota, mezinárodní organizace, společně posoudit otázky a očistit Stalina. 
	Komunisti, to jsou potomci Koziny, si Jakešovy projevy rádi poslechnou. 
Jsou demokrati, nemohou mu zabránit, aby k nim mluvil. Demokracie je demokracie, tady je každé rozčilování marné. 
	U nás se rádo operuje v oblasti trestných řečí. Nejslavnější asi byl hon na člověka, který vydal Hitlerův Main Kampf, abychom se o té knize přesvědčili na vlastní oči. 
Chlapíka vydavatele skoro zavřeli a popravili. Je asi názor, že o nacismu se dnes už nemá nic vědět. Ale nechápu, proč s těmi lidmi nemá oplétačky i pan Jakeš. Vychvaluje Stalina, který zavraždil ještě víc lidí než Hitler, protože na to měl víc času. Zkuste napsat, že nacismus nemusel padnout, kdyby Hitlera neočerňovali a nepůsobili proti němu rozkladně. To si na vás hned smlsnou lidi, kteří nechtějí, aby se vychvalování zločineckých režimů šířilo. Stalinovi mrtví jsou na tom zle. Komunisti je zabili v rámci pokroku, který se zas podle Jakeše vrátí, protože je to otázka organizovanosti a pevných idejí. Vraždit v rámci pokroku není zas tak zavrženíhodné. 
	Napsal jsem kabaretní hru o Dubčekovi a Brežněvovi. Kritik napsal, že jsem zuřivý antikomunista. To je pravda. Nikdy jsem ale nečetl, že jsou také zuřiví antinacisti. To mi připadá nespravedlivé. I Hitler měl nakonec na mysli pokrok, i když jen pro čistou rasu. To mohlo nějakého antinacistu rozzuřit. 
	Výročí Vítězného února bude zase za rok. Ve škole nám říkali: Únor bílý, pole sílí. Proč, když byl rudý? 

Foto popis| Foto popis|

Je Mrština socialista, kuplíř, nebo jen klopýtl?
26.2.2009    Mladá fronta DNES    str. 08    Názory
    KAREL STEIGERWALD        
Mrština ukončil členství v ČSSD a všem se má ulevit. Pochybil, šel. Padni komu padni. Je po aféře. 
	Není. Nám, nečlenům ČSSD, může být jedno, jestli tam mají či nemají Mrštinu. My, nečlenové strany, potřebujeme vědět nepochybně, jak to bylo s veřejnými penězi, veřejným domem, kuplířstvím a policií. Potřebujeme vědět, jestli dovážel, či nedovážel holky z Ukrajiny. Byl, či nebyl kuplířem? Potřebujeme vědět, proč Mrštinova témata policie nevyšetřovala už před lety, kdy o nich věděla, a jestli ji někdo z politiků nedržel na uzdě. Je Mrština nevinný pán, očerněný tiskem a ODS, nebo je to pán vinný, který byl kuplířem, přišel nesprávně k penězům, dělal hanbu socialistům a sobě trestné činy. Na tyto otázky jeho vystoupení z ČSSD nedává žádnou odpověď. 
Kdysi ve Škodovce kradl Zapadlo, člen ÚV KSČ. Když to prasklo, dali ho jinam. V Rudém právu napsali: soudruh klopýtl. Nu, neklopýtl, kradl. Nikdy se to nevyšetřilo, všichni víme proč. Ani dnes se zatím nic nevyšetřuje. Nikdo neví proč. Noviny na věc upozornily, policií nejsou ani soudcem. Jsme právní stát, nebo zas jen soudruh klopýtl? 
	Klopýtl i dr. Rath. S pojišťovnami, které budou vyšetřovat darování poplatků, až vyhraje volby, šeredně zatočí. To je vyhrožování bandity. Rath neví, že v právním státě je jediná cesta: pojišťovna něco s právníky zjistí a vyvodí důsledky. Rath to dá k soudu. Když nevyhraje, odvolá se. Pak bude platný rozsudek. Pro nebo proti. Rath je politický bandita. Vyhrožuje, právo neprávo. Může, když máme politickou státní spravedlnost. Politickou rozuměj slepou, hluchou, jak kdy. Mít stát práva je klikaté a bolí to. Jenže jen někoho.

Klaus zlobí. Buďte šťastní, že ho máte
24.2.2009    Mladá fronta DNES    str. 08    Názory
    Karel Steigerwald        
Prezident Klaus pronesl k Evropské unii projev. Dočkal se, jako obvykle, ostré konfrontace i nadšeného přijetí. Opticky se zdá, že odpůrců je víc. To může být klam. Levice, která Klause odjakživa pronásleduje, je většinou ve státní službě, má v pracovní době dost času mít názor a hojně psát do novin. Klausovi příznivci se honí od slunka východu za výdělkem a na veřejné klábosení v novinách mají času málo. 
	Dělají však dobře, že diskusi o prezidentově projevu ignorují. Je neplodná. Nemá za cíl debatovat o problémech, které EU má, mít bude či nebude. Je to bohužel diskuse jen vnitropolitická a jejím cílem je ulovit nějaký nový Klausův skalp, anebo Klause naopak adorovat. V zahraničí je to diskuse vnitroevropská, a protože Evropa je jen jakési větší Česko, vyjde to nastejno: hodnotí se vlastnosti řečníka, ať už domnělé nebo skutečné, dávají se známky jeho prý zákeřným cílům, nalepují se na něj visačky, které mají zlepšit pozici druhé strany a kritika EU nějak ponížit či znevěrohodnit. To je počínání v politice obvyklé, normální, nevyhne se mu nikdo. Je to škoda, z takových půtek je možné rozvíjet pozici jednotlivých kádrováků, budoucnost Unie ne. 
	Klaus neřekl o EU nic nového. Jen to, co říká léta, pregnantně a přehledně zformuloval. Zda má víc pravdy než jeho odpůrci, ukáže se za deset, dvacet nebo přinejhorším už za pět let. Kritizovat a vést o kritice rovnoprávnou argumentační válku je jedním z největších objevů Evropy. Je to také nejproduktivnější způsob, jak řešit konflikty, a na rozdíl od války málo bolí. Lidi si na tento druh válčení musí zvykat, většinou si každý myslí, že člověk s jinými názory je buď darebák, nebo blbec. A kdo nějakým názorům propadne, vidí v jejich hlasateli vůdce. Oba postoje se v dějinách nikdy nikomu nevyplatily. 
	EU je složitý konglomerát problémů, o nichž se mluví málo. Když jsme tady žili za komunistickým plotem, jevilo se nám Evropské společenství jako nedostižný ráj. Teď jsme v něm a kritika se nabízí. Není třeba kolem ní nervózně křepčit jako eurocentristický derviš Zaorálek, stačí se problémy pořádně zabývat. Klaus většinu z nich pojmenoval. Sestavil z nich varovný obraz, či otazník – k použití pro všechny, kdo o budoucnost EU mají zájem. 
	Nejhlavnější problém je asi svoboda, demokracie, politický život v orgánech Unie. Odpověď, že Klaus lže, protože už jeho projev dokazuje, že svobody je dost, je naivní. Svoboda v EU se týká celé její struktury, lisabonského spisu, bruselské vládní koalice, opozice, evropského politického lidu, který asi ještě neexistuje, mandátů, které mají (či nemají) v Bruselu pro tvorbu celoevropského pořádku, atd. To jsou problémy legitimní, vážné, na pořadu dne. Shrnout se dají do stejného politického duetu jako u nás: zápas levice s pravicí, tečka. Kolik svobody komu a kolik komu dozoru. Všimněte si, že ani v EU, ani zde není obvyklá debata o státu svobody, jen o státu sociálním. I policie to má dnes napsané na dveřích u auta: pomáhat a chránit. Pomáhat je to pečovatelské, chrání se svoboda. Unie se snaží předvádět jako vnitřně nekonfliktní společenství dobra, které chce pomáhat každému za každou cenu. S tím daleko nedojede, protože i EU je jako každý politický útvar v dějinách především kolbištěm politického života, zápasu, konfliktů. Teď zrovna jeden leze ven: protekcionismus Francie a podobně. Nebuďte pokrytci a jako na zápas se na EU dívejte. Nemá to být moderní derivát Svaté říše římské národa německého, který kacíře vyhlazoval. Má to být společenství kacířů, kteří místo vyhlazování hledají kooperaci. 
Toto si ale nemyslí každý. Eurojezuitů je dost. 
Nechte Klause Unii kritizovat. Buďte šťastni, že ho máte. EU jeho kritika prospěje mnohem víc než zpěvy banálních papoušků eurodobra. Možná nás to uchrání od stěhování všeho do Bruselu. 
	Život dělá někdy komedie: když centristi odstěhují českou státní moc do Bruselu, bude to tragédie – ale jen do chvíle, než se prezidentem stane Paroubek a premiérem Rath. Pak budeme Bruselu paradoxně vděčni. 

***

Klaus neřekl o EU nic nového. Jen to, co říká léta, pregnantně a přehledně zformuloval. Zda má víc pravdy než jeho odpůrci, ukáže se za deset, dvacet nebo přinejhorším už za pět let. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Selhal Mrština? Nebo si koupili policii?
21.2.2009    Mladá fronta DNES    str. 11    Názory
    Karel Steigerwald        
Je to jak v americkém filmu drsné školy. Postava politika, an se válí na gauči mezi kurvami. Havran u vran. Finanční operace lidí z prostituce v politických výšinách. Dovoz holek z Orientu. Právníci s vylámanými zuby, bezmocná či slepá policie. 
	Co ví dnes MFD o Mrštinovi, věděla policie už před lety. Bývalí náčelníci mluví o obrovském tlaku na policii, o zásahu z vyšších míst, o zmizelém spisu. Náměstek ministra Grosse s kvalifikací komunistického bachaře vlastní kusy zmizelého spisu. Gross vše viděl a neviděl. 
Všechno jako by scenáristicky hrálo se slavnou Kubiceho zprávou. 
	Novináři v roli vyšetřovatelů mají na rozdíl od policie omezené možnosti. Přesto zjistili o Mrštinovi a spol. tolik materiálu, že to rozčililo i Paroubka natolik, aby žádal Mrštinovu hlavu. Ten materiál policie znala dávno. Jak to, že nekonala? Podezírala Mrštinu minimálně z kuplířství? Dovážel přece z Ukrajiny 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Čapek, V & W, sníh, Kubera a chodníky
19.2.2009    Mladá fronta DNES    str. 08    Názory
    KAREL STEIGERWALD        
V povídkách Karla Čapka zvonil v pět ráno strážník na domovníky: sněží, běžte zametat. V &Wv době krize zpívali, že když se v sněhový háv ovine stověžatá matička, bude pro nezaměstnané prácička. Domovníci si je najímali na odklízení sněhu. To se líbí poslanci Škromachovi, vidí v tom příspěvek k vyléčení krize. 
	S tím vším zametl Kuberův zákon. Uvedl do souladu vlastnictví a zodpovědnost. Čí chodník, toho zametání. Majitelům domů se uleví, nebudou už muset zametat chodníky. Ale neuleví se jim mnoho, stejně nezametali. Od nynějška budou nezametat obce, těm chodníky patří. Nám, kteří se brodíme sněhovou kaší a padáme na náledí, může být jedno, kdo nezametá a nesype. Když nezametal majitel domu, měl výmluvu: chodník není můj, ať zametá město. Město si pojistí zlámané nohy a případně bude stíhat samo sebe. Přistihne se, že tam je led, jinde břečka, a dá si pokutu. Vezme peníze z jedné kapsy, dá je do druhé. Nepřátelé Kuberova zákona tvrdí, že města na zametání sněhu stejně nemají peníze. Ale můžou zvýšit všelijaké koeficienty. Řešení by také bylo, chodníky prodat. Ale kdo si dnes koupí chodník? 
	Sníh je legislativní problém. Kuberův zákon o tom, kdo nebude zametat chodníky, přesto prošel. Je to další vítězství naší mladé demokracie.

Film krní, lyžař běží, Rus expanduje
13.2.2009    Mladá fronta DNES    str. 12    Názory
    Karel Steigerwald        
Haiku 

Diář Karla Steigerwalda 

Dnešní haiku se vyvíjelo. Stojí za to všimnout si jak. Nejprve (včera) mělo být haiku o lyžařském mistrovství u Liberce. Jak lyžaři běží v hejnu jedním směrem a stát pro zábavu těch zimních gladiátorů klopí peníze. Jak se státem placené hry nevyplatily ani Římanům. Bylo by u toho, abych co nejvíc poškodil sportovce, obhroublé haiku z dětských let: zapni si poklopec, ať ti nevyletí sportovec. 
	Pak se do popředí protlačil filmový festival v Berlíně. Odvinul se z těch peněz na lyžaře a jiné zbytečnosti. Český film je ubohý, chudý, vedle lyžařů jeví se zbytečný. Stát prohraje u soudu miliardy za chyby úředníků nebo staví draze dálnice a plýtvá, kde může, ale filmu nedá nic. Hrdlí se o každou filmovou pětikorunu, lyžařům dá, co chtějí, dokonce i sníh. Lenin k tomu řekl pěkné haiku: Ze všech umění nejdůležitější je pro nás film. Nemyslel tím, že film je důležitý, nýbrž že mužici jsou negramotní. A že všechny ty leninské medy jim lze natlouct do hlav jen pomocí pohyblivých obrázků! To u nás popletlo filmové národní umělce. Začali si myslet kdovíco, teď nejsou nic. Film ale něco je pořád, rozhodně víc než běžící lyžaři. Proč mu stát nechce nic dát, když rozdává všemi směry a kdekomu, například automobilkám odpustil miliardy daní, je záhadné. Tak tedy haiku o lyžařích a filmu. 
	Jenže k polednímu už byli na předním místě Rusové. Přišli zas s teorií, že Česká republika je ve východní Evropě. To mě zarazilo. 
Chtějí říct, že Rusko leží v západní Asii? To může být pravda, ale kus východního evropství, třeba od Brestu k Moskvě, bych jim přec jen nechal. Ale oni chtějí říct něco jiného: že východní Evropa je jaksi nějak jejich, čili i my. Že východní Evropu definuje i dnes to, co v roce 1945 oni obsadili. Možná počítají do východní Evropy i východní Berlín, Hauptstadt der DDR. A že když jim takto patříme, že by měli naše věci spravovat, jako to čtyřicet let dělali, když naši zem v západní Asii nikoliv bez úspěchu předělávali. Byl jsem tehdy s divadlem v CCCP a připadal jsem si jako v budoucnosti: co jsem viděl, to nás mělo čekat, a pozor, mnohého z toho jsme se dočkali. O tom jejich komunismu jsem si pomyslel, že to je jen modernizovaný druh samoděržaví carů a popů. Aby nám i dnes říkali, co máme dělat, kam patříme a kdo nám má poroučet, je zde ve střední Evropě divné. V západní Asii to divné není, nýbrž odjakživa normální. 
	Tak vidíte, kudy to dnešní haiku šlo - od lyží k Rusům. Odjakživa rádi hlavně expandují, ale štěstí a blahobyt jim to nikdy nepřineslo. Jen utrpení, chudobu a úpadek. 
Vždyť je to k pláči: s krvavými náklady, ohromným utrpením a hrdinstvím a všemi silami porazili lidožrouty Němce a zmocnili se tak půlky Evropy od východu do středu. Po čtyřiceti letech lidožrouti užívají dobra demokracie, mají blahobyt, kvete jim zem, k lidožroutství se obrátili zády, jako by ty lidožrouty porazili oni. Zem Rusů je ubohá, chudá, jako by tu válku prohráli. 
Co z toho vítězství a těch čtyřicetiletých okupací tolika zemí měli? 
Naplivat, řekli by dnes oni sami vztekle. 
	A přesto chtějí, přesněji jejich novodobé samoděržaví, posunovat hraničními kameny střední Evropy, sebe dávat do západní Asie, nás do jejich pytle, nebo, jak oni říkají, do ráje. Milan Kundera kdysi napsal, že unesli střední Evropu. Churchill, že od Terstu na Jadranu po Štětín na Baltu spustili železnou oponu. 
Myslel jsem, že Evropu i s lyžaři zas vrátí tam, odkud ji vzali. 
	Je to svět jak obraz od Chagalla: film v chalupě u kořalky krní, lyžaři běží po trávníku a nešťastný Rus nad doškovou střechou žalně expanduje, garmošku v ruce. 

Foto popis| Foto popis|

Preference dolů, tak to přidejte lidu padesátku
9.2.2009    Mladá fronta DNES    str. 08    Názory
    Karel Steigerwald        
ODS stouply preference voličů, ČSSD klesly. Paroubek by chtěl vědět proč. Tak to dal prozkoumat analytikům ČSSD. Ti v žádném případě nezjistí, že příčinou je nepřetržitá brutální a chvástavá Paroubkova kanonáda, v které se jednotlivé exploze slévají v monotónní nudný hluk. 
	Věštci, kterým se dnes říká analytici či politologové, mají za úkol vědecky zjistit, co už se ví teď: Paroubkova politika je dokonalá, zbývá už jen doladit drobnosti, aby se dílo zcela krylo s vůlí lidu. Případně to všechno lidu víc vysvětlit, aby pochopil, jak má politiku pochopit, a ne aby ji chápal, jak ji chápe. 
	Pro předsedu ČSSD, který si průzkumy veřejného mínění už dávno zbožštil a povýšil je na hlas bohů i lidu dohromady, musí být ten pokles překvapením. Všechno dělá, jak si přeje lid, a výsledkem je pokles přízně. Co ten lid vlastně chce? Postupuje se moderně, vědeckými metodami. Analytici zjistili, co lid chce, teď se plní jeho vůle, a nefunguje to. Někde musí být chyba. Například často vychází najevo, že průzkum, který nehraje do noty, je zmanipulovaný, zatímco průzkum, který se hodí, vyjadřuje mínění národa. Tak to chodí u lidí. 
	Paroubkova úvaha je jasná: když politik zjistí, co lid chce, a dá mu to, je to úspěšný politik. Co lid chce, zjišťují průzkumy. Velké, malé, bleskové i zvláštní. Mohly by nahradit kostrbatou rozhodovací armaturu voleb, parlamentů, vlád. Šlo by vše jako po drátku. Rychle, efektivně. Politik se zeptá, chcete toto, lid řekne ano, dostane to, řekne ne, nedostane to. To je smyslem politického boje. Kdo slíbí lidu, co lid chce, bude vládnout. Přímá demokracie a vláda průzkumů veřejného mínění připadá mnoha lidem jako nejlepší a nejspravedlivější způsob vlády. 
	Nejčistší formy této přímé a lidové demokracie vyvinuli diktátoři. Milovali referenda, plebiscity, aklamace, jednotu, názor a zájem lidu. Paroubek samozřejmě žádný diktátor není, leda snad doma v Lidovém domě, ale ten grunt „dáme lidem, co chtějí“ ho přitahuje a zdá se mu spravedlivý. Svou politiku tomu podřizuje: slibuje, pátrá po přáních lidí, a protože není hloupý, umí ta přání u lidí i vyvolávat. Jaroslav Hašek, což nebyl politik, nýbrž spisovatel a recesista, podstatu této politiky vystihl jednoduše: Co vám slíbí můj protikandidát, to vám slíbím já také. Tato moudrá, sto let stará věta demobilizuje volební zápasníky. K čemu vymýšlet stále voňavější sliby, když konkurence je slíbí taky. 
Říká také, jakou cenu politické sliby mají. Žádnou. Jejich smyslem je nachytat naivní voliče. 
	Je teď v módě mluvit o Hitlerovi. Kdekdo se za něj vydává a je rád, když ho lidi k Hitlerovi přirovnávají. Hitler v přímé demokracii došel nejdál. Dál došli snad jen komunisti. Jednotné kandidátky, skoro stoprocentní úspěch u voleb, plebiscity s drtivou převahou Ano nad Ne! Zatočil s nezaměstnaností. Přivedl do Německa blahobyt, rekreaci pracujících a přídavky. Zahnal homosexuály, zakázal potraty. Miloval děti. Nenáviděl jadernou energii, nasadil proti ní německou lidovou fyziku. Zkrotil zlodějské banky, fabrikantům nasadil chomout. Vymyslel volkswagen, vůz pro lid. Lid ho obdivoval v referendech. Preference měl vynikající. Jen jedno lidu neřekl. Že se stane největším vrahem dějin a že se pokusí z Němců udělat vrahounský národ. Že lid světa za to všechno strašlivě krutě zaplatí. Popularita, preference, referenda, to vše má své mouchy. Vládnout se podle toho nemá a nesmí. 
	ČSSD klesají preference. Důvod je jasný, ale není třeba socialistům radit. Mají analytiky, sami si na to přijdou. Jen naznačím: proč už konečně, u čerta, nedáte každému pacientovi za návštěvu ordinace třicet korun do kapsy? Nebo padesát. Radím to už rok! To by zabralo. 

***

Nejčistší formy této přímé a lidové demokracie vyvinuli diktátoři. Milovali referenda, plebiscity, aklamace, jednotu, názor a zájem lidu. Paroubka ten grunt „dáme lidem, co chtějí“ přitahuje a zdá se mu spravedlivý. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Demokracie nestaví, nýbrž sbírá
6.2.2009    Mladá fronta DNES    str. 12    Názory
    Karel Steigerwald        
Haiku 

Diář Karla Steigerwalda 

Začala sbírka na knihovnu. Co nešlo s úřady, chtějí nadšenci dokázat s veřejností. Pořádat sbírky je v české tradici. V české tradici také je, že nedopadnou dobře. Na knihovnu se nevybere. Ale to nevadí, sbírka není pro něco, nýbrž proti něčemu. 
	Sbírky nás provázejí už celá staletí. Ženy husitů v Táboře házely závoje a prsteny do kádí. Ne proto, aby měly společné závoje a prsteny, nýbrž proti šelmě Římu. Nepomohlo to, husity upálili ve stodolách u Lipan. Sbíralo se na Národní divadlo proti Rakousku. Sbírka nestačila, hlavní peníze dalo dvakrát Rakousko, Češi si to divadlo už tenkrát hned zapálili. Před Mnichovem se křičelo „dejte nám zbraně, sebrali jsme na ně“. Místo zbraní přišla mnichovská dohoda. Za Hitlera se sbíraly svetry na Stalingrad. 
Za komunistů se sbíralo všechno. Starý papír, sklo, bakelit, pětikoruny i stovky. Na bagr pro Koreu, pro Kubu, na solidaritu se všemi komunisty světa. Rodila se pěkná haiku. Všelidové: Živíme Kubu, sušíme hubu. Pionýrské: Jsi-li dobrým Čechem, vytři si – dámy prominou – zadek mechem a ten kousek papírku nech nám tady na sbírku. 
	Sbírka na knihovnu je proti šelmě Bémovi, šelmě Klausovi atd. Rozhořčení bude mnohem větší než vybraná suma. Je to tím, že peníze jsou peníze a slova zas slova. Tvrzení, že jsou větší hodnoty než peníze, nevěří ani sběrači peněz. Ale zápal sběračů na ušlechtilou věc je i tak krásný a povznášející. Lepší je dát na knihovnu než hostinskému. Jenže když se za časů Jaroslava Haška vybíralo na české školství ve Vídni, nejvíc vybrali právě hostinští. V průvodu šli vlastenci. Hašek píše: Dělali, že jsou opilí, a také byli. V čele šel Komenský, učitel národů. Mával půllitrem a volal na někoho na chodníku: V šest večer u Šenfloků. Sbíralo se i na věno dcery K. H. Borovského, které říkali dcera národa. Když se vdala za rakouského důstojníka, nechtěli jí nic dát, protože zradila naši věc. Pak vyšlo najevo, že se ty peníze chválabohu ztratily. Tím se spor o zrádkyni vyřešil. 
Sbírky nikdy nic dobrého nepřinesly. Přesto je milujeme. Jenže se nikdy nevybere dost. Je hezčí vykřikovat o užitečnosti sbírky a proti komu se sbírá než s něčím skutečně pohnout. To u nás ani nejde. V Praze (a v Čechách) se mizerně staví, nehezky, bez invence, nudně. To sbírka nezmění. Taky se mizerně úřaduje. Na nešťastné knihovně je nejzajímavější chaos a úřední zmatek kolem ní. Nic se pořádně neschválí a nic se také pořádně nezamítne. Všechno se halí do protimluvů, blábolů, nejasných prohlášení plných protikladů. Čeká se, až se kobyla novot unaví a dá pokoj. Nevím, jestli je knihovna krásná, ale rozhodně by zkazila to hnusné hradčanské panoráma, které Čechům plete hlavu už sto let a do očí vhání slzy. Všichni si myslí, kdovíjaká katedrála to panoráma nezavršuje. 
Málo se ví, že svatý Vít je podvod z konce 19. století, kdy neexistovala památková péče, která by takový paskvil na torzu katedrály nedovolila. Zločin dnes stojí, byl i na bankovkách, lidi ho milují a knihovna by ho poškodila. To by ale bylo jen dobře. 
	O knihovnu nejde. Však se taky má stavět v dobách, kdy jsou papírové knihy na odchodu. Stavět by se mělo buď posvátné muzeum knihy, nebo haluzna digi databáze všeho vědění světa. A to jsou dvě úplně jiné budovy. 
	V roce 1968 se sbíralo na poklad republiky. Lidi dávali zlato, šperky, plakali, těšili se na svobodu. Nepřišla. Přišli Rusové, dali tam Husáka, ten sebraný poklad zachvátil a použil na normalizaci. Tak mě napadá: kdo a co nakonec postaví za peníze ze sbírky Demokracie staví? Sám přispěju dvě stě korun, budu sledovat, kam doputují. Dobře vím, že demokracie spíš pláče, než staví. 

Foto popis| Foto popis|

Kubice, pravda a sprosťáci
5.2.2009    Mladá fronta DNES    str. 09    Názory
    Karel Steigerwald        
ČSSD a Paroubek žalovali Kubiceho a vnitro za zprávu. Chtěli omluvu a milion. Městský soud žalobu zamítl. Věc je velmi nejasná.
	Já, volič, bych potřeboval vědět, o co tehdy před volbami vlastně šlo. To by asi mělo být předmětem vyšetřování, výslechů a případně i rozsudků. Rozdělil jsem si problematiku na dvě části.
	Zaprvé: směl Kubice zprávu dát Sněmovně, směl ji někdo (kdo?) dát tisku? Šlo o politickou manipulaci před volbami? Nebo Kubice chránil vlastní kejhák? Či šel po kejháku Paroubkovu? A zadruhé: jakou cenu má obsah té zprávy neboli jak prorůstal zločin do státní zprávy či jak neprorůstal? Lži, výmysly, indicie, vážná obvinění? Vědět, jak to tehdy bylo, je důležité pro rozvoj zdejší demokracie a svobody.
	Od časů, kdy se vyšetřovaly peníze pana předsedy Grosse, musí být člověk nejistý, jak to dopadne. Nevyšetřovalo se, kde Gross vzal peníze, nýbrž zda koupě nemovitosti odpovídala zákonu, což ani předtím nikdo nezpochybňoval. Soud je práva znalec, volič ne. Soud zjistil, že Kubiceho zpráva se o ČSSD nezmiňuje, a proto ji nemohla poškodit. Každý volič ví, že se ČSSD týkala. Jenom neví, jestli jako pomluva, nebo jako vážná informace.
	Takové slovíčkaření, v jehož řídké síti nic neuvázne, není bohužel neobvyklé. I to je důvod, proč je u nás tolik pomluv a nevyšetřených sprosťáren.

O autorovi| Karel Steigerwald komentátor MF DNES
Foto popis| O autorovi| Karel Steigerwald komentátor MF DNES
Foto popis|

Poplatkové vítězství je neštěstí pro pacienty
2.2.2009    Mladá fronta DNES    str. 08    Názory
    Karel Steigerwald        
ČSSD začala plnit svůj předvolební slib – v žádných krajských nemocnicích a lékárnách se nevybírá třicetikorunový poplatek. Jsou s tím nějaké zmatky, ale ty, jak říká Jiří Paroubek, provázejí každou novou věc. Ale nová věc to není. Prosadila se demagogie, jakou nepohrdli ani komunisté. Jejím pilířem je tvrzení: vláda dává lidu zdarma školy, zdraví, bydlení, penze, protože na to mají právo. Boj o poplatek vystihuje socialistické hospodářství v celé jeho absurdní nesmyslnosti. 
	Cílem třicetikorunového poplatku bylo omezit zbytečnou spotřebu zdravotní služby, posílit solidaritu zdravých s těžce nemocnými a prostředky uspořené na banalitách soustředit na nákladné lékařské výkony. Demagogie nenabízí jinou metodu, jak toto splnit. Říká: všichni máte právo na bezplatné léčení, ale neříká, jak to právo bude financovat. Má vznešený argument bez praktického smyslu: zdraví nesmí být předmětem zisku. To se líbí. Když se demagogie prosadí, následuje další krok: zdravotní péče, která není předmětem zisku, se buďto podstatně zhorší (za málo peněz málo muziky), nebo se nenápadně zvýší všem občanům zdravotní pojištění, aby se ufinancovalo nejen zdravotnictví, ale i plýtvání. Hlučné odstraňování poplatku je efektní, plíživé zdražení či úpadek nehospodárného pojištění vidět hned není. 
	Pro demagoga báječná šance. Může pustit fantazii na špacír, strašit zemřelými lidmi, kteří neměli třicet korun. Poplatek se zruší, každý je zdarma ošetřen, blázni se radují. Odpověď na otázku, jak (třeba lépe) zamezit plýtvání, nikdo nehledá. Cíl populismu je splněn: na povrchu líbivé řeči, uvnitř úpadek a drahota. Je s podivem, že po čtyřicetileté zkušenosti s touto politikou na ni lidé opět skáčou – s nepoučitelnou naivitou zase věří, že zdravotní péče je zdarma, protože padá z nebe. 
	Reakce lékáren, které třicet korun nevybírají, je logická: zlevnění ceny o třicet korun dorovnaly zvýšenou marží. Přirozeně, mají plný obchod, poptávka stoupá, stoupají tedy ceny. Zdánlivé dobro ČSSD se mění v zisk zvýhodněných lékáren a ve ztrátu těch, které poplatek vybírají, protože jim to uložil zákon. Pacient je na tom jako před zlepšením: platí totéž, jednou ve vyšší marži, jednou v poplatku. Poplatek má regulační a spořící efekt, zvýšená marže lékáren bez poplatků má efekt jen pro jejich majitele. Populistická politika jako obvykle nepřináší efekt chudým, nýbrž těm, kteří participují na výhodě: krajským lékárnám. 
	Komunisté balamutili lidi politickými líbivými hesly – v dobré víře, že se lidi přikloní ke komunismu, který uděluje pečené holuby rovnou do huby. Kdeco bylo levné či zadarmo, nic nebylo předmětem zisku, skoro všechno lidem dával stát ze své dobrotivosti. Blahobyt to nepřineslo, nýbrž devastaci, zaostalost a ubohost života. 
	Poplatková válka je dočasné vítězství ČSSD. Pacientům to vítězství zhořkne. Zásahy socialistů už teď přinášejí nechtěné, ale logické výhody podnikatelům. Brzy se vytvoří nové fronty všude a v systému vzniknou nové, skryté a později viditelné deficity, které nezaplatí socialisté, nýbrž daňoví poplatníci. Nad zrušením poplatků se může radovat jen politik, kterému to přinese dočasnou popularitu, a pak ti, kteří si z poplatkového vítězství socialistů namastí kapsy. Například tak, že zdraží. Pacientům zůstane zdravotnictví, jak ho dobře známe: zdravotnictví nedostatku, úplatků a dluhů. 

***

Nad zrušením poplatků se může radovat jen politik, kterému to přinese dočasnou popularitu, a pak ti, kteří si z poplatkového vítězství socialistů namastí kapsy. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Tepelná a studená smrt Evropy
30.1.2009    Mladá fronta DNES    str. 12    Názory
    Karel Steigerwald        
Haiku 

Diář Karla Steigerwalda 

Dnešní haiku je vážné, filozofické, už teď mě brní hlava a narůstá mi entropie v mozku. Ale nepředbíhejme. Na Černého Entropě rozčililo lidi už skoro všechno, záchod, komíny, čurání Litevců. Krom Entropy, což je jediný skutečný důvod k rozčilení. Slovo je složené z termínu entropie a Evropa. Co je Evropa, ví každý, co je entropie, skoro nikdo. Černému to musel poradit nějaký fyzik. Kombinací vznikla Entropa, slovo pro Evropu velmi varující. 
	Co je tedy entropie? Vystihuje ji vzorec dS= dQ/T. Nemyslím, že tomu někdo rozumí. Pochopitelnější je, ale ne o mnoho, že jde o míru chaosu systému. Rozdíly se srovnávají, entropie tím narůstá, až se všechno přestane hýbat, systém jde od pořádku k nepořádku, od organizace k chaosu a degeneraci. 
	Bordelář má entropii vysokou, ctitel pořádku nízkou. Teplá strana má entropii vysokou, studená nízkou. Když je dáte k sobě, třeba do koalice, teplá se ochlazuje, entropie jí ubývá, studené straně entropie narůstá, až se to všechno vyrovná a dál není už nic. Život je pohyb, změna, něco roste, posunuje se někam, na konci je smrt. Každý už teď vidí, kam míří toto haiku. 
	Může to tak být s Evropou. Různosti se srovnávají, entropie se stěhuje z Bulharska do Dánska, z Finska k Portugalcům. Vře to, problémy se vyhlazují, studené se slévá s horkým, až přijde konec. Sjednocené nic téže patrně nekonečné evropské entropie. Fyzik říká, kde každá energie degeneruje v teplo, tam je smrt. Energetické potenciály se srovnají, skončí to kdesi uprostřed, v průměru a nehybnosti. Černý dává Evropanům pod nos otazník: Co uděláte s entropií Evropy? Zvýšíte, snížíte? 
	Proti této otázce jsou nějaké záchody, polští gayové či minarety v Holandsku úplné nic. Je vyhlazování do stejnosti zvyšování entropie, nebo snížení? Pro generála, který potřebuje armádu unifikovat, je unifikace pozitivní, bez ní se špatně zabíjejí lidé. Sladění, organizace armádních částí roste, generál je rád, že má proto nízkou entropii. Kdo má spíš než zabíjení lidí lidi rád, chce různost, protiklady, rej odchylek, ne stejnosměrné znehybnění. Elektřina a život tečou, protože mají protiklady, kladné jde napravo, záporné vlevo. To je nízká entropie. Až se to srovná, elektrony budou lítat kamkoliv v bláznivé tepelné pomatenosti, přijde jako součet nic. Neživot. Čili je třeba vědět, co to entropie vlastně je. 
	Teplé a studené koalice, které doma pořád máme, ukazují jasně, že nárůst entropie, sladění, glajchšaltování, kompromis, rovnost, to vše že nic nepřináší. 
	Máme jakéhosi soudce, který si zvyšoval entropii tím, že vloni bral před našima očima úplatky, penězům říkal papírky a vypadal zbědovaně jako ta entropie sama. (Jestlipak je výraz „vypadáš zbědovaně jako entropie“ žalovatelný?) Aby byl chaos větší, dodnes ho ani nevyslechli, stoná, nemůže asi mluvit. 
	To je příklad prudkého nárůstu entropie tam dole v soudnictví a policejnictví. Pro toho, kdo v soudnictví hledá spravedlnost, znamená nárůst entropie úpadek systému. Kdo v soudnictví hledá ochranu (například, že je úplatkář nebo blb), vidí to opačně. Když chytí soudce při uplácení, je to chaos, entropie letí nahoru, ale systém se semkne, vybuduje kolem úplatkáře ochranu, to je návrat k nízké a neprůstřelné entropii. Černý dal laťku hodně vysoko. Evropa se buď vydá cestou druhé věty termodynamické ke své smrti v uzavřeném systému tučné nehybnosti a obrovské entropie, nebo uvěří, že systému lze dodat novou energii z vnějších míst, čímž smrtonosná entropie klesne. Kde se to v tom Černém bere? Asi za ním stojí nějaký tajný fyzikální filozof. 

Foto popis| Foto popis|

Na zákony se vykašlete, radí ČSSD. Obejděte je
29.1.2009    Mladá fronta DNES    str. 10    Názory
    KAREL STEIGERWALD        
Krajská socialistická hejtmanství začínají platit za lidi zdravotní poplatky. Tváří se u toho, že dělají dobro, že to před volbami ČSSD slíbila a že to teď plní. Dělají zlo, slibovala ohrožení demokracie a ten slib nyní plní. Stát na to pohlíží laxně, nedbá, že zákon schválený parlamentem platí.
	Komu se zákon nelíbí, má mnoho demokratických prostředků a postupů, jak zákon změnit. Veřejnou kritikou počínaje, bojem politických stran a novelizací v parlamentu konče. Tak to chodí v každé demokratické zemi, která si své svobody váží. Jen jedno se v takové parlamentní demokracii nesmí: zákon nedodržovat. To je zločin a obvykle se s ním pojí nějaký trest. ČSSD v kampani slíbila, že zákon dodržovat nebude. A to nyní dělá. Učí občany zákon ignorovat a krajsky ošvindlovat, jako by to čeští občané i bez ní neuměli dokonale. Je lhostejné, jestli je platný zákon dobrý či zlý. Cesta k nápravě je jediná: změna zákona. Musí jí projít každý, i kdyby byl stokrát geniálnější než ten zákon.
	ČSSD dnes veřejně porušuje zákon a navádí občany, aby hledali triky, jak ho obejít. Je tragické, že k tomu stát přihlíží nečinně.
Až mi příště nebude nějaký socialisty prosazený zákon vhod, vykašlu se na něj. Doufám, že mě socialisti obhájí.

Volte si prezidenta, jak chcete
28.1.2009    Mladá fronta DNES    str. 09    Názory
    Karel Steigerwald        
Vláda připravila návrh přímé volby prezidenta v obecné rovině, aby zjistila, zda je v zastupitelském sboru o takovou změnu ústavy zájem. 
	S nejvyšší pravděpodobností zjistí, že nikoliv. Volba hlavy státu je trvalý motiv, táhnoucí se politikou léta. Parlamentní strany se rozhodují vždy přísně podle momentální situace: co je dobré pro nás, co je zlé pro konkurenci. Teď je z tohoto hlediska dobrá chvíle, žádný reálný kandidát na příští volbu prezidenta, natož na tu přespříští, není znám. 
Partaje by mohly mít na problém volnější rozhled. Ale nemají, platí druhý (parlamentní) mechanismus: když to řekla vláda, jsme proti. Je to tak vždy, někdo chce změnu, tak je ten druhý proti. Obě pozice se proměňují, podle okolností. 
	I kdyby shoda k volbě prezidenta existovala, nastal by další, mnohem neschůdnější krok: co s pravomocemi, dělbou kompetencí, jaký typ volby, jedno- či dvoukolový atd. 
Představa, že v okruhu těchto problémů najde parlament shodu, není příliš reálná. Oblíbené téma, jak volit prezidenta, vydrží ještě dlouho. 
	Kromě obliby v politických kruzích to téma další cenu nemá: řešit je není celkem potřeba, kvalitu demokracie žádná změna ani nezlepší, ani nezhorší. Hlava státu skutečně může být volena parlamentem či všemi lidmi, s demokracií se nestane nic a žádný problém se tím nevyřeší. Proč je to téma tak oblíbené? Protože heslo „přímá volba“ nebo „lid má právo“ má značný populistický potenciál. Veřejnost si často myslí, že přímá demokracie je kvalitnější než zastupitelská. Stavět proti sobě volbu přímou a nepřímou je dokonalé populistické rejdiště. 
Problém, kterým trpí česká demokracie celá léta, vládní ani zastupitelské kruhy neřeší. Volební systém soustavně produkuje nestabilní koaliční slepence, které vládnou s přesilou jednoho či dvou často pochybných hlasů. To vede k ideovému vyprazdňování politiky a k její redukci na bitky o hlas či dva. Snižuje se hladina vkusu i slušnosti politiky. Cílem je zasolit konkurenci a urvat jí ten jeden hlas, nikoliv prosadit vlastní politické představy – což koneckonců většinou stejně díky slepeným koalicím není možné. 
Vlády většinou jen trvají, klopýtají, čekají na svůj pád, zatímco opozice nevítězí silou svých plánů, nýbrž klopýtáním vládních koalic. 
	Česká vládní politika je koráb, jehož odrané plachty čekají každá jiný vítr. Ovládají je party lodníků navzájem si přeřezávajících lana. 
Často žasneme nad raketovým startem celkem neschopných a ničím nevyniknuvších osob – letí politikou nahoru a všichni se divíme, který vítr je žene. Je to vítr koalic – každý je skryt za každým neboli každý před sebou strká jiného, politická odpovědnost je rozložena tak široce, že vypadá jako politická nezodpovědnost. Díky nesmyslným koalicím dělá každý, co chce, nikdo za nic neručí a neodpovídá. Jiný politický mandát než chabé volby už dvanáct let dát neumějí. A chabé mandáty u nás nezvyšují schopnost kooperace, nýbrž schopnost banditismu. Je to chyba voličů, nebo volebního systému? 
	S prezidenty problém není. Jsou zvoleni, vládnou, vše běží, jak má. Je to to jediné, co v zemi běží, jak má. Asi proto je třeba to předělat. 

O autorovi| Karel Steigerwald komentátor MF DNES
Foto autor| FOTO:MAFA – MICHAL RŮŽIČKA
Foto popis| PŘÍŠTĚ UŽ SAMI. Občané by si hlavu státu rádi volili sami. Dostanou tu možnost?O autorovi| Karel Steigerwald komentátor MF DNES
Foto autor| FOTO:MAFA – MICHAL RŮŽIČKA
Foto popis| PŘÍŠTĚ UŽ SAMI. Občané by si hlavu státu rádi volili sami. Dostanou tu možnost?

Dryml a klika politických vychytralců
23.1.2009    Mladá fronta DNES    str. 12    Názory
    Karl Steigerwald        
Haiku 

Diář Karla Steigerwalda 

Slizká klika politických vychytralců. Tím není míněna Titova fašistická klika blahé paměti ani američtí imperialisti, nýbrž obyčejný dr. Dryml, který se tak sugestivně charakterizoval vyčichlou terminologií padesátých let. 
	Magoři se do haiku většinou neprotlačí. Když ale někdo přijde se slizkou klikou politických vychytralců a je to formát velikosti dr. Drymla, místo v haiku si zaslouží. 
Včera ho odvolali z vedení hradeckého kraje, tak ať má alespoň nějakou útěchu. Je to tvor přímo mamutí nestoudnosti, klidně se přirovná k Miladě Horákové a metá kolem sebe slizkými politiky. Kolegy obviňuje ze zamořování politického ovzduší, všem vyhrožuje trestním oznámením. Protože zná svá vlastní slova, mohl by podat trestní oznámení i na sebe. Důvody má. Soud s ním by musel být roztomilý. Je jeho nestoudnost mamutí, či menší, nebo žádná? Nestoudný mamut - je to urážka? Není to chvála? Jak by si soudce poradil? Obávám se, že jednoduše. Měl by názor podle výsledků voleb. 
	Existence Drymla se socialistům vyčítat nedá. Politika přitahuje takové osobnosti jako lampa hmyz. 
Můry se lepí na všechny partaje, neohroženou bezostyšností chvíli oslňují. Jen dalekozraký politik nebo obyčejný občan by hned poznal, o jakou figuru se jedná. 
	Socialisti ho vypudili z úřadů, ale mandát senátora mu nevezmou. Budou ho muset šest let vydržet. 
A jsme konečně u haiku: Koho si zvolíš, toho hned musíš šest let vydržet, ty vole voličská. Dryml sám se vidí jako nehrožený bojovník proti nešvarům. To je běžný úraz světanápravců. Myslí si, že napravují svět, zlořád, Orgoníkovou, ale ve skutečnosti fízlují nebo alespoň pomlouvají a dělají překupníky s nemocnicemi. Lidi z vedení ČSSD si Drymlovu strhující chuť odhalovat nešvary popletli s politikou ostré solidarity a bratrství. Už ale prohlédli. Dávají bojovníka k ledu. Jeho senátorství je bude trápit dál. Půjde jim po krku. 
Mohli by se poučit u Masaryka, kterého rádi považují za praotce dnešního socialismu. TGM s jedním tehdejším poslancem, protože to byl nepěkný člověk, nepromluvil již nikdy a ruky mu nepodal. Dejte jako TGM Drymla do izolace mlčení a neviditelnosti. Ať bloudí Senátem ten průhledný duch. Ano, vím, je otrlý, nebude mu to vadit. I když, šest let samoty... 
	Pobavit se může u těch soudů, jimiž vyhrožuje. V zásadě má naději, že uspěje. Povzbuzením mu může být proces Urban - Zítko o kávě a drogách. Zítko si objednal kávu u Urbana, ten ji poslal z Kolumbie s drogami. Policie na to přišla, drogy i kávu zabavila a spálila. Urbanovi dali 14 let vězení. Pašerák na Zítkovi vymáhal zaplacení zásilky a soud mu dal za pravdu. Soudce viděl objednávku, fakturu, hotovo dvacet, nazdar bazar. Zítko má zaplatit dva miliony za to, že od drogaře nic nedostal. To může i Dryml uspět. 
Noviny otiskly jeho vlastní výroky, které ho šeredně pomlouvají - za to by mohl přijít trest. Ne, že to Dryml říkal, ale že to dali do novin. Mohli vědět, že jsou to hanlivé výroky. 
A k tomu ještě dneska to haiku: mamut, bezostyšnost, hmyz, nepěkný Masarykův člověk. Je toho dost, aby spravedlnost někoho pokousala. Ostatně i tohle je lež - spravedlnost nekouše, nemá zuby, což soudní znalci lehce dokážou. Nebo jste snad viděli spravedlnost, jak přišla a kousla vás či Drymla do ruky? 
	Drymla obklopuje slizká klika politických vychytralců, to je fakt. Neřekl ale, kde je vidí. Určitě jinde než já. Ale možná, že má český buřičský úraz a vidí je všude. Asi jo, když ho teď vyobcovali jako jugoslávského Tita z tábora míru. A to haiku, není to také nadávka? Něco ne proti Drymlovi, ale proti Bulharům? Kdo ví... 

Foto popis| Foto popis|

Lži, ať se zalíbíš
22.1.2009    Mladá fronta DNES    str. 10    Názory
    Karel Steigerwald        
Asi bychom už potřebovali nějakou vyšší Radu, která by dohlédla na Radu pro rozhlasové a televizní vysílání. Ta dohlíží na rozhlas a televizi a ohrožuje tím vývoj dětí a mladistvých. Televizní rada roztrhla pytel s cenzurními zásahy a tresty. Chová se, jako by tu Paroubek s Filipem už vládli a nasadili tuhé poměry, co už tu kdysi byly. Cenzurní návrhy rady ohrožují mládež i mladistvé stejně jako za komunistů, kdy cenzura cvičila mládež ve lhaní, pokrytectví, ve falšování a v akceptování všeobecného kulturního sprosťáctví vlivem propagandistických pauměleckých děl. 
	Rada chce zatajit mládeži, že se u nás kradou auta. Chce po uměleckém díle, aby lhalo, že se nekradou, případně aby krádeže ihned pranýřovalo. Chce, aby mládež nevěděla, že i rozvedení lidé mohou spolu mít sex. Rada také chce, aby mládež nevěděla, že lidé někdy močí i do bazénů a že si i děcko někdy lízne vína, které mu nabídnou podivní dospělí. 
	Toto vše (a další hříchy a nestoudnosti lidí) zatajit před mládeží je vážný útok na dětskou psychiku. Televizní rada se domnívá, že dítě má žít jako idiot v inertním skleníku, nedotčeno životem, jehož problematičnost by děcko povalila. Podle televizní rady je úkolem televize a uměleckých děl, která se v televizi (zřídka) objevují, především lhát o životě. 
	To může mít pro děti a mládež katastrofální následky. Nejen že ve skleníku, chráněni radou, děti asi zblbnou a vyvinou se v naivní pitomce, ale díky radě si osvojí základní ideu: lži a falšuj život, ať se zalíbíš nahoře. To, rada mi promine, je větší hřích na dětské duši než milion sprostých slov. 
	Kdyby skutečně existoval nějaký lidský výpěstek vzniklý podle snů cenzorů, byl by to slabomyslný idiot, jakýsi Mauglí, který se narodil třeba televizní radě, prosťáček s naprosto mylnými představami o lidské společnosti, o člověku jako masožravém druhu s jeho velikostí i nízkostí. 
	Život se schovat nedá. Natož před dítětem, to bývá pozornější než všechny rady. Když mu někdo podstrkuje sterilní obraz, dítě to pozná hned. Kopulační pohyby těl zakrytých peřinou se zvukovým doprovodem vzdychání – což chce rada zarazit – dítěti neublíží. Už dávno ví, že to pod peřinou nesouloží čáp s vránou. Tajit před mládeží existenci kopulace je podivné – z dětí dělá blby a z dospělých také. Soulož je jedním z nejpřirozenějších projevů života, nic ohavného a hodného cenzury. Že se říká kurva, svině, vole, vědí děti také dobře i bez televizní rady. Cenzura uměleckých děl a okudlávání života je směšné. Vážně to mohou brát jen cenzoři, kteří chtějí zatajovat, co každý stejně ví. 
	Jejich počínání má ještě truchlivější podobu, než by se zdálo. Nenapadají pořady oslizlé, hnusné duchem i tělem, nenapadají sprosťáctví života, hnus třeba genocid, nenapadají chlípnost ducha, kterou každou chvíli v televizních stanicích vidíme. Tuto mediální sněť nechávají na pokoji. Napadají ctižádostivě ty části televizních programů, které mají (zaplať bůh) vyšší ambice. Člověka musí napadnout: jdou po tom, co je převyšuje. Co vystrkuje trošku rohy, co smrdí čertem. 
	To není nic nového. Cenzura se většinou chápe jen jako druh politického násilí. Ale je to i násilí hlubší: zkrouhni vše jiné, vyšší, divné, nejasné, obleč život do zdvořilosti, servility, nekonfliktnosti, ufikni mu pohlaví i mozek, dopředu dej květ a smích šťastného lidstva, nad nímž tančí bratři andělé. 
	A to je na cenzuře nejnebezpečnější. Že komunisti zakazovali psát o sobě jako o hlupcích, je pochopitelné. Zákeřný je cenzurní rozkaz zdánlivě apolitický: usmívej se, buď šťastný. Nemluv sprostě, nesoulož, když se to nemá. Vyčisti si boty, zdrav první, nevysmívej se. A tímto směrem se pustila Rada pro rozhlasové a televizní vysílání. Měla by se na ni uvalit cenzura. Učí mládež lhát. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Paroubkovi velí hlas lidu, ale jen když ho chce slyšet
17.1.2009    Mladá fronta DNES    str. 10    Názory
    KAREL STEIGERWALD        
Byl proti zahraničním misím armády s hlavním argumentem: Lid to nechce, říkají to průzkumy mínění. A ty on obdivuje, kdyby bylo po jeho, mohly by nahradit politické rozhodování. 
	Nastala změna. Lid už pravdu nemá. Poslanci ČSSD už mise smějí podpořit – ale požadavek strany na zrušení třicetikorunových poplatků trvá. 
	Do Paroubkovy lodi teče. 
Není pravděpodobné, že návrh na úplné zrušení poplatků Paroubkovi projde. Zachování misí ho bolet nebude, volební hit to nebyl. Jejich zrušení vinou ČSSD by však bylo velmi nepříjemné pro stát i pro Paroubka. 
Stal by se čelným kazisvětem NATO, stát jeho vinou také. Další trvání třicetikorunového poplatku by bylo pro ČSSD katastrofou: byl to volební trumf. 
Proto ten dosavadní tlak na dohodu: „já mise, vy poplatky“. Teď bude tlak jiný: „odvoláme vládu, nezruší-li poplatky“. 
	To je už srozumitelné. Původně žádaná dohoda byla totiž nesmyslná. Vojenské mise jsou státní věc mezinárodního významu, poplatky jsou téma pouze zdejší. Nějaké výměnné obchody opozice s vládou například ve věci poplatků, daní či procent pojištění si představit umím – každý něco vydělá, něco ztratí. 
	Zrušit mise i poplatky by byla potíž pro stát, ODS i ČSSD. 
Schválit mise, zrušit poplatky, to by byla patálie jen pro ODS. 
	Vláda by proto měla jít do parlamentu bez dohod. Co zástupci lidu schválí, to schválí, popřípadě i odskáčou – třeba i ten pád vlády.

Černého bruselská Entropa k Evropě patří
14.1.2009    Mladá fronta DNES    str. 09    Názory
    Karel Steigerwald        
Umělec David Černý (patrně sám) stvořil pro bruselskou budovu Rady Evropy u příležitosti českého předsednictví uměleckou výzdobu s pěkným názvem Entropa, které už teď říkají kontroverzní a provokativní. Koho toto umělecké dílo popudí nejvíc, budou asi Češi. Už teď se jejich (neboli naše) kritika dá odhadnout: kdo to zaplatil, kdo to schválil, že to hanobí zemi, národ, vlast, prezidenta, Unii. Kdo Černého povolal, kdo mu dal, řečeno slovy ing. Paroubka, zadání dílo vytvořit. Nejkrásnější výtka bude znít: Co tím chtěl autor říci? To jako důsledek mnohaleté a vytrvalé školní výchovy k umění: umění je, když někdo složitě a zatajeně říká, co my ostatní řekneme rovnou. Příklad: My bychom řekli, že milujeme vlast, básník to řekne oklikou, vychvaluje oblaka, která nahoře plynou.
	Černý je vtipný umělec, jeho tvorba má vždycky kontext literární, společenský, satirický. Růžový tank, kojenci na televizní věži. Na tyč pověsil Sigmunda Freuda, Saddáma Husajna dal do akvária, svatého Václava na břicho chcíplého koně. Je politicky divoký, nenávidí Klause a Knížáka. O jeho díla se veřejnost zajímá, jsou skutečně dráždivá, nabízejí konflikt a šklebnou provokaci. To vše jsou vlastnosti, které se u nás doma málo nosí - umění je věc vážná, důležitá, vznešená a schválená.
	Ale nevážnost, provokace, recese, mystifikace - jsou už dávno zdomácnělé účinné prostředky moderního umění. V časech francouzských encyklopedistů šokovaly. Pobuřovaly ještě v dobách dadaismu, dnes už ne. Šok z absurdnosti a nesmyslnosti dvacátého století je silnější než ze svatého Václava na chcíplé kobyle. Je to jako osud všeho. Moderní umění sílu šoku ztratilo, hnusný život šokuje víc. Ale neztratilo vtip, satirickou sílu, ironii, škleb a nevážnost. Na drzost a bezbožnost moderního umění si Evropa už zvykla. A nejen to, už mu i rozumí.
	Černého Entropa bude zajímavým testem, jak si moderní (nebo postmoderní, jak chcete) umění stojí. Kudy půjde náš útok na Černého? Pronásledovali jsme (dokonce u soudu) mystifikaci s atomovým výbuchem, protestovali jsme proti rakouské mystifikaci s havárií v atomové elektrárně v Dukovanech. Navrhuji: Entropa uráží jednotu Evropy. To se dá rozebírat donekonečna. Provokatéry a šašky, vyslance nevážnosti, odedávna z umění vyháníme. Bulhaři už se uraženi cítí. Bulharsko je vážný stát, ne turecký záchod. Další státy se přidají. Rakušané jistě nenechají své jaderné komíny jen tak. Holanďané svou zem z moře vyvzdorovali, ale ne pro muslimské věže.
	Z celého toho pobouření bude vidět, proč je umění důležité. Proč je důležitá jeho nehoráznost a proč je pravda umění jiná než pravda států, politiků a jiných mluvčích národů. Neboli co vám řekne umění, nedá se jinak říct.
	Entropa se před úřadovny Evropské unie hodí. Euroúřednictvo a jeho politici budou mít před očima dost čitelnou metaforu evropských marností. I to pobouření bude užitečné. Každý má někde svůj turecký záchod. I proti Černému se to může obrátit: umělec Černý je stejně kontroverzní jako politik Klaus. A to není pro tak malou zemi u Alp špatné.

O autorovi| Karel Steigerwald komentátor MF DNES
Foto popis| O autorovi| Karel Steigerwald komentátor MF DNES
Foto popis|

Čunek odstoupil. To měl už dávno
13.1.2009    Mladá fronta DNES    str. 01    Titulní strana
    Karel Steigerwald        
Vedení lidovců konečně pochopilo, co každý ví už dlouho: vnitrostranické boje a role předsedy v nich ohrožují především stranu. 
	K tomu pochopení potřebovali poslední Čunkovu sebevražednou větu: Kalousek je možná dobrý ministr pro stát, ale špatný ministr pro stranu. S takovou intelektuální výbavou je KDU-ČSL už hrobu hodně blízko. Málokterý volič jakékoliv partaje uvěří, že osud nějaké strany je důležitější než osud státu. Alespoň tvářit se tak politici mají: blaho země je nad stranami, je nám vším. 
	Čunek se lidovcům, tomuto ohroženému politickému druhu, nevyplatil. Není to jeho vina, nýbrž strany, která už dlouho, od časů Luxe, neví kudy kam. Čunek vynikl jako lokální politik nejasnými činy s Romy, které ho u spoluobčanů nikoliv oprávněně katapultovaly na vyšší politickou hladinu. 
	Celá jeho romská sláva, byť třeba myšlená upřímně, zaváněla potlačováním práv občanů či manipulací s menšinami. Takto zatížen byl lidovci povýšen do vyšší politiky. Motorem vzestupu nebyly Čunkovy politické výkony, nýbrž popularita, o které si lidovci mysleli, že zachrání celou stranu. 
Pokračování na str. A8 

Pokračování ze str. 1 
Popularita ho pozvedla ze Senátu do vlády a do vedení KDU-ČSL, kam za ním jako temný stín přitáhla nečitelná aféra osobních financí z časů lokální politiky. Ze slavného zachránce ohrožené strany se stala stranická obtíž: neustálé a nepřesvědčivé vysvětlování záležitostí kolem peněz jeho partajní kariéru dost zaplnilo. 
KDU-ČSL voličům místo programových cílů nabízela především Čunkovu osobní problematiku. Politik, který většinu tvořivé energie investuje do toho, aby obhájil sebe, je pro stranické plány nepoužitelný. Čím později to straně dochází, tím víc škody to přinese. Lidovci tuto tristní situaci pochopili včera, asi na poslední chvíli. 
	Pro pár příštích dnů to řeší politickou situaci. Topolánek může provést opožděnou rekonstrukci vlády, o níž většina lidí beztak soudí, že přišla pozdě, že už je zbytečná a neúčinná. Efekt razantní reakce vlády na výsledky podzimních voleb je pryč a nějaké detailnější důvody výměny ministrů voliče moc nezajímají. Voliče dnes zajímá to lesklé a efektní, čili vedení Evropské unie, a možná i to méně efektní, ale mnohem důležitější, osud vládních reforem. Ten je nejasný a dost nesrozumitelný. Vysilující bitka o třicet korun vládní koalici narušuje a veřejnosti vnucuje představu, že reforma všeho je právě tato třicetikoruna, která je v celku reformy jen okrajovým, i když prokazatelně užitečným jevem. Rekonstrukce celé vládě, potažmo ani KDU-ČSL, když už je řeč o Čunkovi, nepomůže v ničem. A průhledné kupčení půlparoubkovské KDU-ČSL, že těm či oněm voličům sleví třicet korun, aby získala jejich hlasy, je zbytečné. Paroubek nabízí slevu celoplošnou. KDU-ČSL by se měla víc zajímat o voliče, kteří racionálnost a úspornost poplatků pochopí, než o voliče, kteří obdivují Paroubkovu demagogii. Ti půjdou za Paroubkem, nikoliv za matným a rozbředlým polotovarem - Čunkem. 
	KDU-ČSL má šanci, které asi nevyužije: stát se motorem reforem, hnát je dopředu a věnovat velkou sílu jejich obhajování a vysvětlování v lidoveckých voličských kruzích. Dosavadní strategie lidovců, být jaksi ve vládě a zároveň si jistit dvířka vedoucí k vládě příští, je protivná, jako všechno obojetné. Kdo chce lidovce mít u socialistů, je naštvaný, a kdo vidí lidovecký osud napravo, je naštvaný také. Doba, kdy bral lidovce do vlády každý, protože musel, je pryč. Paroubek, který má své komunisty, je nepotřebuje už teď, a co se stane na pravici, může snadno vést k témuž: mandáty lidovců už k sestavení vládní většiny nestačí, případně jich není potřeba. Budou dál opakovat svou mantru o rodině, dětech, drogách, sázkových kancelářích, potratech a sociálním aspektu trhu, ale budou to říkat kdesi mimo politiku. Na výše uvedenou hraběcí radu být motorem reforem lidovci řeknou dotčeně: my nejsme žádná ODS, my jdeme vlastní cestou. Dodejme jen: do záhuby. 
	Politika u nás, ať chcete či ne, má dva sloupy, kolem kterých se všechno otáčí, ne tři: na pravé straně víra ve svobodu lidí a jejich aktivity, na straně levé víra ve státní péči o lidi. Oba sloupy KDU-ČSL obhospodařovat nemůže. Pokud to dělá, škodí si, protože tato dvousměrná péče příliš důvěry nebudí. Dvoužidelníci se u nás většinou v politice neudrží. Lidé sice říkají, že se všechno má tak nějak spojit, že se má vzít to dobré odsud i odtamtud a hodit to do jednoho rozumného hrnce, ale u voleb se tak nechovají: volí napravo, nebo nalevo. Všem stranám se prozatím vždy vyplatilo mluvit jasně: Mám takovou politiku, nebo jinou. 
	Čunek je přechodný kiks. Vyletěl nahoru celkem bez důvodu a to je důvod, proč zas odletí. Lidovci tu budou dál a jejich existence bude záviset právě na tom jednoduchém: mám takovou politiku, nebo jinou. Obě nemám. Lidovci však obě nabízejí a ještě si myslí, že je to jejich nějaká speciální užitečnost. Léta se jim smáli, že jsou odjakživa v každé vládě. Ten smích nebyl zcela oprávněný, volby tak vždycky vycházely, že je každý potřeboval. To je možná zkazilo a posadilo na obojetnou trajektorii. 
	Čunkův ústup ze slávy nic neřeší: problém KDU-ČSL trvá. 

O autorovi| Karel Steigerwald komentátor MF DNES
Foto popis| 
Foto popis| O autorovi| Karel Steigerwald komentátor MF DNES
Foto popis| 
Foto popis|

Šavlu v dloň, bolševika hoň
9.1.2009    Mladá fronta DNES    str. 12    Názory
    Karel Steigerwald        
Haiku 

Diář Karla Steigerwalda 

Pěkné haiku dovezl z Polska v osmdesátých letech Josef Zieleniec: „Šavlu v dloň, lanciu skloň, bolševika hoň, hoň, hoň.“ Na to bychom se my Češi nezmohli. My jsme vymysleli jen ubohé haiku „Nejsme jako oni“, přičemž jsme jako oni, protože oni, to jsme vlastně my. 
	Jazykem toho haiku není myslím polština, nýbrž jakási všeslovanská patlanice, unijazyk komunistického hnutí. Česky to znamená: Šavli do dlaně, kopí skloň, bolševika hoň! 
Je to lapidárně vyjádřená zkušenost se Sovětským svazem, kterou měli všichni okolo sovětských hranic, včetně nás, kteří to ale nevíme. 
	Místo šavle a kopí máme akci Kulak. Ta pátrá, kteří komunisti posílali sedláky násilně do pohraničí. Policie také pátrá po komunistech, kteří posílali občany sloužit do trestních praporů PTP. Jedna policistka se dokonce věnuje pátrání po komunistech, kteří vyhazovali studenty z vysokých škol. Většina těch komunistů je už mrtvá přirozenou cestou. Mrtvé jsou většinou i jejich oběti. Jen ta pátrání běží. Hledají se spisy, lejstra v archivech a vzpomínky pamětníků. Skoro nic se nenajde. Co se najde, soudci zpochybní. Když přičteme zesnulé trýznitele a zesnulé oběti, výsledek bude báječný. Pokud se skutečně vynoří nějaký pachatel, bude souzen léta. Když nezesne, soud ho omilostní či mu dá ucouranou podmínku či půlsazbičku. Nemáme žádné české lidové haiku „Kopni komunistu do zadku!“. Stát máme také právní. Smyslem toho práva je, aby se komunistům nikdy nic nestalo. Žádné hoň, hoň, žádná šavla v dloni. Tak se vyšetřuje nevyšetřitelné. Orgánové se pídí po konci toho násilnického řetězce. Rádi by polapili pěšáky rudého teroru, lokální parchantíky, udavače, kádrováky a jinou drobotinu, ačkoliv začátek a vrchol toho mají dodnes ve Sněmovně. 
	Kdo všechno to trýznění lidí vymýšlel, řídil a zdůvodňoval? Komunistická strana, naše i ta vyšší, ruská. Bachaři, fízlové, kádrováci a domovníci byli drobní, ochotní či neochotní vykonavatelé. Dělali to rádi, ze strachu, pod tlakem nebo z nadšení a za peníze. Tak to u lidí chodí. Když je násilníci lisují, teče z nich všechno. Opatrnost, strach, odvaha, hrdost, úzkost. Soudit lisované je možno: soudit násilníky je nutné. 
Kdo je nesoudí, říká těm příštím: lisujte zas, smí se to. 
	Vedení komunistické strany se skládalo ze zločinců. KSČ byla vedoucí silou násilí, sama to hlásala. Tito zločinci měli (a dnes alespoň jejich duchové, jsou-li) stát před soudem. Nikoliv za zločiny drobné, nýbrž především za ten hlavní: násilím a ve spojení s cizí (ruskou) mocností se chopili v roce 1948 moci v Československu a násilím tu moc drželi. Když byla jejich moc ohrožena, pozvali k jejímu udržení ruská vojska. Spiknutí proti svobodě a demokracii, zatýkání a vraždění politických odpůrců, první zločin, začalo hned v únoru 1948 a trvalo čtyřicet let, zločin druhý, spiknutí proti samostatnosti státu, ruská okupace, trval dvacet let. 
	Komunisti jsou přesto zastoupeni v politickém životě. Heslo Nejsme jako oni pochopili po svém: nejsou jako my. Rozplozují se všude, lezou do jiných politických stran, škodí ze své podstaty a sebevědomě nás poučují už i o demokracii. Do veřejného života nepatří stejně jako hitlerčíci, rasisti, Antižidové či hubitelé Cikánů nebo prodavači syfla. Komunisti patří do ilegality a na univerzitní katedry. V ilegalitě mohou šířit letáky, mít tajné buňky, kde se mohou navzájem vylučovat. Na katedrách univerzit mohou plodit spisy, vést disputace a jiná mudrování, jimiž se blbnou studenti. 
	Tak zkuste po našem vyšetřit, kdo k otravě dětských duší vsadil do učebnic lidožrouta Stalina. Ten nebyl jako my. 

Foto popis| Foto popis|

Taková rekonstrukce vládu jen poškozuje
6.1.2009    Mladá fronta DNES    str. 08    Názory
    Karel Steigerwald        
Včera zas nenastala rekonstrukce vlády, která měla nastat už před dvěma měsíci. Na včerejšek ji ohlásil premiér prvního ledna. Včera opět odloženo. Neví se, kdo poletí, jestli Kalousek, nebo Čunek. Odklad na rozmyšlení chtějí i zelení.
	Smyslem rekonstrukce poměrně kvalitní vlády mělo být zvýšení její reputace. Nové je nové, to platí i v politice. Příprava rekonstrukce a její věčné odklady, to je operace, která reputaci vlády naopak snižuje. Topolánek prý zaskakuje koaliční partnery nečekanými změnami, partneři naopak zaskakují jeho. Výsledkem jsou odklady, kombinace, fámy a šachy, tedy přesně to, co vláda nepotřebuje. Proč se koalice nedohodla doma za dveřmi a nepřišla před veřejnost s jasně motivovanou a zdůvodněnou změnou, je záhadné.
Místo silného postoje, který by vládě pověst polepšil, nám nabízí tahanice, hádky, půtky spíš trapné než konstruktivní.
	Nejvážnější kandidát na odchod z vlády, nešťastný Čunek, za sebe nabízí hlavu ministra dost kvalitního, Kalouska. Nedělá to kvůli zlepšení vládní pověsti, nýbrž chce situaci využít k odstranění Kalouska, stranického rivala. To však nejsou motivy, které by vládě pomohly.
Jsou to motivy, které uškodí KDU-ČSL. Tato strana jako by už sbírala síly k odchodu do politické penze. Kalouska chce Čunek odstranit, protože se prý nechová jako ministr KDU-ČSL.
Mít kvalitního ministra financí a schválený dobrý rozpočet určitě KDU-ČSL prospívá víc než různé marginální lidovecké návrhy, jako je boj proti sázení na internetu, které Kalousek rozumně ponechává na tom okraji politiky, kam patří. V odstraňování ministrů by měl být Čunek opatrnější. Sám nemá v KDU-ČSL příliš silnou podporu a věta, kterou podporuje své ministrování, že předseda strany musí být ve vládě, se může lehce obrátit proti němu. Čunek zatížil KDU-ČSL zbytečnými problémy s vlastními penězi a posílil obecně sdílený dojem, že KDU-ČSL má v čele i ve vládě místo politiků strýce z okresu.
	Jakou vlastně rekonstrukci chce Topolánek v této podebrané koalici prosadit, je záhadné. Nejspíš na konci týdne zůstane ve vládě Kalousek i Čunek. Jedinou změnou bude křeslo ministra kultury, které za všeobecného nezájmu obdrží někdo obdobně neznámý jako nynější ministr. Koalicí mezitím už bude zmítat jiný olbřímí problém. Třeba kdo má či nemá být v ekonomické radě státu. Rekonstrukcí si vláda už nepolepší. Ta věc je zhudlařená typicky českým způsobem: marginální vítězí nad důležitým, osobní nad koaličním, pleticha nad strategií. Nic lepšího si Paroubkova opozice nemůže přát než toto. Vládní koalice předvádí, co on hlásá: nejsou schopni se domluvit ani mezi sebou, tak ať mi to předají.
	Možná se nic rekonstruovat ani nemělo. Síly se měly napnout tvořivějším směrem - budou ještě nějaké reformy? Co se vlastně stane se zdravotnictvím? Hlavním problémem vlády je neschopnost přesvědčit voličskou veřejnost o užitečnosti reforem, o jejich smyslu, průběhu a výsledku. Jednou z příčin je (obvyklá) úskočnost koaličních partnerů, kteří s reformou nakládají jako s nástrojem na udržení či získání vlastních preferencí. Proto reformu okusují, proškrtávají, vystupují z klubů, hlasují proti, mají protisměrné návrhy, to vše podle vůdčího hesla zachraňme naši partaj. Nejsem si jist, že za toto Topolánek může.
	Neúspěch reforem (je na obzoru) obě malé strany nadlouho smete a možná i vyžene ze Sněmovny. Přeskok na levou stranu možný asi nebude, Paroubek ty dva nespolehlivé partnery už nepotřebuje. Hodí se mu už jen k jedinému: aby dorazili nynější vládní koalici.

Proč se koalice nedohodla doma za dveřmi, je záhadné. Místo silného postoje, který by vládě pověst polepšil, nám nabízí tahanice, hádky, půtky spíš trapné než konstruktivní.

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Je Dryml hlupák, nebo darebák?
5.1.2009    Mladá fronta DNES    str. 08    Názory
    KAREL STEIGERWALD        
Nosí pistoli. Dostal dopis, že ho zabijí. Zločinci ho donutili, aby se dobrovolně sešel s agentem. Také ho donutili, aby řekl, že z veřejných peněz se má nechat i obyčejným lidem. Donutili ho, aby se sháněl po „kompromateriálech na Orgoníkovou“.
Donutili ho, aby agentovi slíbil odměnu z veřejných peněz, když ty materiály sežene. Chce, aby na ty zločince premiér poslal BIS. Šli po něm, protože chtěl v kraji udělat pořádek.
	Je to buď hlupák, nebo darebák, nebo naivní oběť zlých lidí. Jak mu vložili do úst věty, které sám říkal, nevysvětluje. Zavaluje nás nesmyslnými výroky. Věří asi, že čím větší hloupost řekne, tím větší mlha kolem něj. Co to musí být za inteligenci, která pár týdnů po skandálu Morava udělá dobrovolně totéž co Morava?
	Jak si taková inteligence může myslet, že má spravovat veřejné věci a veřejné peníze?
Co je to za veřejného činitele, když sbírá „materiály“ na kolegyni? Jak nízké IQ musí mít bytost, která celou tu stokrát ošoupanou historku s agenty akceptuje? Nejhorší je, že ta bytost chce, aby premiér zavolal tajnou službu, která by novinářům zavřela hubu. Právě toto je hlavní důvod, aby bytost s estébáckými manýrami z politiky zmizela stejně rychle, jak přišla. Ztrapnila se, volá na pomoc fízly. Co s ní? Pošlete na ni ne BIS, ale úřad, který odebírá pistole. Jeden magor s pistolí v kruzích ČSSD snad stačil, ne?

Čirá temnota a strašlivé jistoty
2.1.2009    Mladá fronta DNES    str. 12    Názory
    Karl Steigerwald        
Haiku Diář Karla Steigerwalda 

Co přinese letošní rok? Karel Jaromír Erben píše o dnešní situaci slavné haiku: Však lépe v mylné naději sníti, před sebou čirou temnotu, nežli budoucnost odhaliti, strašlivou poznati jistotu. 
	Erbenovo haiku vypráví o dvou slečnách, které také chtěly vědět, co bude příští předvolební rok. Uviděly to v jezeře pod hladinou. Jedna umřela, druhá se vdala. ODS se k témuž jezeru vypravit nechce. Erben se nediví: pro ODS jsou obě varianty nepříjemné. Vdát se za socialisty nebo umřít, nevybereš si. Politická strana vždy raděj vidí vpředu čirou temnotu. Říká tomu pokrok. Ale je to lákavé: co by Topolánek v jezerní tůni pro letošek viděl? U dna ke skoku přikrčenou chlupatou potvoru starokomunistů s novokomunisty. Také by viděl, jak jeho stranu potvora požírá. Viděl by obratného vůdce, řízného populistu inženýra, jak potvoře drsně velí. Smuten šel by domů. Být od socialistů s komunisty sežrán zaživa není veselé. Když ODS nic neví, nedívá se do budoucnosti, nehledá zprávy v tůni, je to lepší. Je naděje. 
	Erben byl velký básník, ale o lidstvu toho věděl méně než my, kteří jsme menšími básníky. Vidiny v tůni si vysvětloval magickými mocnostmi, neznámou silou zla a tajemnými pochody skrytého veškerenstva. My, kteří víme, co Erben nevěděl, tajemné síly zla nepotřebujeme. 
Kdo stvořil chlupatou potvoru u dna tůně? Rodí se komunismus všeho druhu sám ze sebe? Nerodí. Komunismus je divná potvora: tvoří ji ti, které pak sežere. 
	Ví toto ODS a spol.? Erben v haiku říká, zavřete oči, nedívejte se. 
Topolánkova strana by měla oči otevřít a podívat se. Inženýrova potvora je její výtvor. Bez zavřených očí ODS či bez slepého Čunka a mnoha dalších jevů nebylo by inženýrova hnutí. Z čeho by se sytilo? Málokdo z lidí například rozumí tomu, jestli mají být nemocnice akciové, veřejnoprávní, státní, krajské či jiné. Každý však chápe, co to je, když sám sobě ředitel zadlužené krajské nemocnice třeba v Benešově vyměří šestimilionovou odměnu. Lepší pokrm si chlupatá potvora u dna přát nemůže. A tak dále. 
Na nějakou rozumnou reformu zdravotnictví zanechte vší naděje, milí nejen středočeští pravičáci. Erben k tomu má ještě jedno haiku, ve kterém říká, že máte jít do komory, že jsou tam ty nohy vaší Dory. Dora je, říká Erben, koaliční vládní program, vy ho okrajujete a uříznuté končetiny nosíte z komory ven. Náš program je, říkáte, ukazovat ořezanou mrtvolu. Každý ví, co vás čeká příští rok, jen vy ne. Držíte se Erbena, čiré temnoty. Strašlivá jistota rakve by vás možná povzbudila k výkonu. 
	Hitler cizopasil na chaotické neschopnosti politických stran Výmarské republiky spravovat stát alespoň trochu spravedlivě a efektivně. Lenin se zmocnil země, rozvracené po léta neschopnou carskou administrativou a šíleným svatým mužem Rasputinem. Mussolini se dostal k moci proto, že čtyři roky po válce nedalo Italské království zemi žádnou fungující správu. Gottwalda přivedla k moci neschopnost a hloupá vypočítavost tří demokratických stran. Všichni brilantně využívali slabosti a neschopnosti demokracie. Toho nebýt, nikdy by se nevyšvihli. 
	Kdyby šel dnes Erben k tůni, toto by dole viděl. Blbé Němce, Rusy, Čechy. Nad nimi křepčící nestvůry. Parafrázujme Sartra: Tvůrcem totalit, křenících se na dně tůně, jsou chyby těch druhých. 
	Strašlivou jistotou příštích měsíců je vláda Paroubkovy chunty s KSČM. Čirou temnotou vládní koalice je, že to nevidí. Naštěstí jsme stát malý, nevýznamný. Tlak okolí nás jednou zase vrátí. Uteče však deset let. Po tu dobu můžeme si s Erbenem zpívat: Dobře je v mylné naději sníti. 

Foto popis| Foto popis|

První leden: knedlíci v čele. Po žabožroutech
30.12.2008    Mladá fronta DNES    str. 12    Názory
    Karel Steigerwald        
Čechům říkají knedlíci, Pepíci, pivobřichové. Napomínají je, Čechové, nekraďte vy zde, ohánějí se Švejkem, mají dodnes Čechy za partu lokajů a služek. Tato parta od prvního ledna povede EU. To je důvod zvýšené chuti k posměchu.
	Čechům to vadí, zvláště knedlíkům. Reagují ostře. Kupodivu nenadávají ani tak směrem ven, na ostatní evropské pronárody, nýbrž dovnitř.
Kdo u nás doma za to může, že jsme knedlíci, že se nám venku smějí, ptají se knedlíci. A žalují do ciziny: ten a ten, většinou náš prezident, je toho všeho příčinou.
	Ostatní národové na tom však nejsou lépe.
Hrst klasických posměšků: Němci žerou zelí s jelitem, Francouzi polykají žáby a vedou si zápisky, kolik jich snědli, Britové jedí oves jako koně, Dánové chlastají jako Dánové. Uvnitř národů je to ještě horší, Frísové jsou z Němců nejblbější, Švýcaři mají blby nastěhované do kantonu Appenzell. Pro Čecha je Bulhar totéž co pro Němce Čech. Čech vynikl českou vesnicí (svinčík na dědině), Bulhar podle Čecha kouká na ruchadlo. Belgičani jezdí špatně, Holanďani jsou lakomější než Skotové, Poláci šmelí a modlí se k jakémusi božstvu, což Čechy udivuje.
	Všichni národové Evropy jsou svým způsobem podivní, jiní národové se jim proto s invencí vysmívají, nejvíc národy sousední. Evropani mají rádi humor i satiru, která se týká ostatních. Tak se všichni všem smějí, vytvářejí tím pevná evropská pouta, na kterých se dá stavět. Evropská unie to ví, proto se prohlubuje, bere na sebe úkoly států, a proto prohlubuje i vzájemné posměšky evropských národů. Problém Čechů je, že to berou vážně. Myslí si, že Unie je sídlem dobra a jakousi vyšší otčinou, která je peskuje, když se proviní.
	Tak se krčí a na druhé straně mají vztek, když jim cizinci řeknou, že jsou knedlíci. Jsou, knedlíky žerou, co má být? Navíc v EU dobro nebydlí, nýbrž politika, protože EU je politický výtvor, svobodné tržiště idejí, nikoliv chrám, příbytek boha pravdy. Přesto naši eurofilové to tržiště střeží, jako by v něm nějaký bůh pravdy bydlel. Rádi by zavedli paragraf hanobení EU a trestali každého, koho EU (nějaký mečiarovec z EU) vypeskuje. Z Klause udělali fašizujícího nacionalistu a upřeli mu, co je pilířem Evropy: svobodu formulovat protinázor. Evropská měna je pro Paroubka fetiš, nikoliv ekonomický problém.
Kdo fetiš neoblizuje, je bídák.
	Domácí lokajové a služky trpí evropskou kritikou. Že jde o kritiku z úst a mozku Mečiarovy poslankyně či exhibujícího postextremisty, zamlčují. To chtějí, aby nás mečiarovec nebo vyčichlý ctitel Mao Ce-tunga chválili? Ano, EU je politické kolbiště jako každé: mám blízko k revolučním vyčichlíkům a daleko ke Klausovi? Tak je chválím, že napadli Klause. Svět je pošetilý: vyvěs modrou vlajku a sraz paty před Mečiarem? To je EU?
	Jistěže ne. Pro polykače knedlíků je ale EU jako všechno zahraniční jen domácí problém: vyměním Lisabonskou smlouvu za radar, podpořím tě v čele EU za slib předčasných voleb. Jedni se těší, že se to druhým nepovede. V tom vězí knedlíkovitost. Francouzi zas rádi poroučejí a poučují, protože je nikdo neposlouchá a nechce se poučit. Jako na kolovrátku: Evropská unie je buďto sjednocující pokus o odstranění evropských růzností ve prospěch centra, nebo pokus o odstraňování bariér mezi těmi různostmi.
	Předsednictví je událost běžná, odehrává se každý rok dvakrát. I pro Čechy by mělo proběhnout běžně. Kdo čeká zázrak nad Vltavou, nedočká se. Kdo do této banální události strčí své vnitropolitické prsty s cílem slíznout smetanu, popálí si nejen prsty, ale k potěše žabožerů a polykačů zelí i celý stát knedlíků. Však nejlépe je, když je nejhůř, že?

***

Pro polykače knedlíků je Evropská unie jako všechno zahraniční jen a jen domácí problém: vyměním Lisabon za radar, podpořím tvé předsednictví za slib předčasných voleb.

O autorovi| Karel Steigerwald komentátor MF DNES
Foto popis| O autorovi| Karel Steigerwald komentátor MF DNES
Foto popis|

Paroubek chce moc. Udělá cokoliv
22.12.2008    Mladá fronta DNES    str. 08    Názory
    Karel Steigerwald        
Stát, jaký máme, rudorudá koalice nechce. Chce stát východních parametrů, s východními vlastnostmi, s východními spojenci v čele. Jak lépe definovat to, čemu se v politice odjakživa říká pátá kolona? 

Měla vzniknout dohoda o předsednictví EU. Co měla říkat? V pojetí Paroubka: Nechám koalici dělat předsednictví EU, když mi splní tyto (dosaď si, co chceš) vnitropolitické nesplnitelné požadavky. Když je nesplní, zhatím jí to. Pojetí Topolánka: To je vyděračství. 
	Vyděračství je v domácí politice obvyklé. 
Méně obvyklé je v politice zahraniční. Paroubek říká, že důležitější než postavení státu je okamžitý profit jeho politické strany. Chce moc a udělá pro to cokoliv. To je pro demokracii riskantní. 
Páteční postup ČSSD ve Sněmovně není Waterloo vlády, nýbrž republiky. Poplatky být nemusí, nemusí být radar, nemusíme dokonce ani být v NATO. Můžeme mít jinou politickou orientaci, otočenou na Východ. Paroubek může mít sedmdesátiprocentní preference. Může už teď s komunisty přepsat ústavu někam zpátky. To všechno může, však se to také v dějinách už stalo, ale něco důležitého to znamená. Spojenci KSČM a ČSSD říkají, radar nebude, vojska v zahraničí nebudou, reformy nebudou. Ani vaše předsednictví EU nedopadne dobře. Uděláme vše, aby dobré nebylo. Dobří budeme my. 
Normální politický boj? 
Ne, změna politické orientace státu. Paroubkova cesta ho otočí k Východu. Proti americkému radaru vede koalice ČSSD – KSČM tvrdý boj. Když Rus vyhrožuje, že bude za trest střílet rakety na radar, jehož smyslem je vystřelené rakety registrovat, je rudo-rudá koalice zticha. Připomíná to léta osmdesátá a mírový boj západní kolony s heslem Lieber rot als tot. Smyslem předsednictví EU je pro Paroubka boj – porazit ODS za každou cenu, s použitím všech prostředků, které to předsednictví nabídne. Je jedno, že to poškodí stát, protože takový stát, jaký máme, rudo-rudá koalice nechce. Chce stát východních parametrů, s východními vlastnostmi, s východními spojenci v čele. Nevím, jak lépe definovat to, čemu se v politice odjakživa říká pátá kolona. Že ji tvoří komunisté, je logické, že se k ní nechala Paroubkem zatáhnout ČSSD, je pro ni tragické. Když Paroubek své cíle naplní, bude česká sociální demokracie poškozena na dlouhá léta. Republika, bohužel, bude poškozena mnohem víc. 
	Dohody vlády s opozicí nemají smysl. Vláda by měla dělat, co jí ukládá koaliční smlouva, její ideologie a ideály. Na poslancích, senátorech a voličích je rozhodnutí, kterou cestou stát dál půjde. Stojíme na vážné politické křižovatce a jako většinou, když se ta křižovatka blíží, nikdo v ni nevěří. Tancuje se, nakupuje, přejí se Vánoce a šťastný nový rok. 
	Do roka může mít dvojice Paroubek – Filip v tomto státě moc s ústavní většinou. To šťastný rok nevěští. Ale Paroubek s Filipem toho nejsou strůjci, ti jen dělají, co jim peří a pohlaví nakazují. Strůjcem úspěchu těchto extrémních sil jsou vždy ti druzí – ti ukoptění demokrati, svárliví činitýlci, sobečtí přikradači, ukřivdění ješitové, prostě celá ta bída měšťanské demokratické politiky. Když Paroubek říká „rozkopu vám předsednictví, když nekejvnete na antiradar“, je to pro něj normální. Když poslanec KDU-ČSL nebo ODS říká, vyměním tuto koalici za rudo-rudou, protože jste mi neschválili tři procenta něčeho, je to pro Paroubka velká výzva. Využije ji. Slupne vás, vážená koalice, všechny. Jen boty vyplivne, podívejte se mu někdy do úst. A budou vás litovat? Nevím. Vždyť jste si Paroubka, toto zubaté nic, vypěstovali sami. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Nehledejte nás, vzal to děda Mráz
19.12.2008    Mladá fronta DNES    str. 08    Názory
    Karel Steigerwald        
Haiku Diář Karla Steigerwalda 

V městě L. vlezl v temné a mrazivé noci let padesátých, kdy se komunisti věšívali navzájem, Ježíšek oknem do prodejny hraček a vykradl ji. Na pultě nechal pěkné haiku: Nehledejte nás, vzal to děda Mráz, až to rozdá, přijde zas. Tak jsem se seznámil s Ježíškem. 
	Na Ježíška byly v obci různé názory. Někteří občané říkali, že krást se nemá, ani když je člověk Ježíšek. Natož hračky. Jiní tvrdili, že to nebyl Ježíšek, nýbrž děda Mráz, ten starej zloděj. Komunisti rozšiřovali, že to Ježíšek byl, agent supů z Wall Streetu. Za soudruha dědu Mráze se jen kryl. Hračky kradl, aby vyvolal u dětí nepřátelství k socialismu. Ve věci bylo zatčeno několik sedláků z okolních vesnic a dva vojáci ze západní fronty. Sedláci se přiznali hned, z vojáků jen jeden. Druhý odolával, tak doslal nejvyšší trest ze všech. Utěšit ho mohlo, že ostatní také dostali nejvyšší trest. 
	V dětské duši tyto události vyvolávaly zmatek. Dvojjedinost Ježíška a Mráze byla znepokojující. Jak to vlastně je? Ježíšek bylo skoro neviditelné zlatě pableskující plaché prasátko v tajemných temnotách. 
Mráz byl hlučný hulvát v kožiše. 
Přijížděl ze Sibiře na saních, které táhla Sněhurka. Dětskou duši plachý zlatý obláček přitahoval víc než hlučný sibiřský sexista, vyřizující pozdravy od sovětských dětí. 
Jenže jak už to bývá, neotesanec se cpal do popředí, plaché prasátko mizelo v tmách let padesátých. Rozdíl mezi oběma divotvorci byl zásadní: zatímco Ježíšek v noci dával dárky, Mráz lidem postupně všechno vzal: banky, doly, pojišťovny, továrny, holičství, lesy, pole, zahrady, knihy, spolky, politické strany, svobodu i obrazy. Co bylo vykradené hračkářství proti nenasytnosti dědy Mráze? 
	Listopad 1989 děda Mráz nepřežil. Byl asi to jediné, co padlo. 
Dnes nechodí už ani do komunistických rodin. Ostatně ani za starých časů tam nechodil: Mráz byla postava veřejná, oficiální, působila v továrnách, ve školách. Doma měly Ježíška i nejkrutější komunistické rodiny. Tajemné plaché dítě v noci přilétalo i ke Gottwaldům, k Husákům, i do rodiny kpt. Ing. Hořátka, toho estébáckého prasete. Ježíšek si nevybíral, nekádroval. Jsi člověk, ať lidovec nebo komunista, tu mě máš. Žil v ústraní, jen svatvečer byla jeho chvíle. Pohladil děti, potěšil utrápená srdce a odletěl. Stačilo, aby děda Mráz, král konfiskací, rabování a zatýkání, zadupal, kopl do nábytku, práskl dveřmi, a Ježíšek byl tentam. Dnes je po něm, po dědkovi. Kamsi se poděla i ta jeho baba, ta Sněguročka, mrcha hrozivá. 
	Děda Mráz je pryč, ale Ježíšek se nevrátil. Zůstal vzadu, v úkrytu, v přítmí. Krutého dědka ze Sibiře nahradil celý zástup pitvorných figur, které poskakují po pasážích, v reklamách, všude mezi dětmi už od října. Říkají jim Vánoční muži, mohli by to být muži října. Mráze připomínají vzhledem i neomaleností. Nekradou ale, jen nás nutí nakupovat. Chtějí také, abychom se zadlužili. To se nám líbí, mít dluhy je krásné a oduševnělé. Ještě krásnější je dluhy neplatit. Oboje Vánoční muži podporují. Jsou to zplozenci spořitelen. 
	Ježíška máme schovaného doma v krabičce vystlané dřevitou vlnou. Vypouštíme ho jednou ročně, na chvíli, k rybě a salátu. Alespoň se nám neucourá a neošoupá jako ti červení chlapi pedofilního vzezření s bílou bambulí v nákupních centrech. Ježíšek se nám odvděčí, udělá tichý zázrak, zablýskne se v tajemství, zašumí jakoby křídly, možná to nejsou křídla, ale tísně kolem hlavy, a šup zpátky do krabičky. 
	Letos nám chystá nepěknou věc: nadělí nám pod stromeček asi dědu Mráze, toho kolohnáta s košem. Ježíšek ale není potměšilý. Ví, že jsme kolohnáta v koutě srdce chtěli. Tak nám ho dá. A děda Mráz je kos, ten si s námi bude vědět rady. 

Foto popis| Foto popis|

Zdraví je zdarma a máte na ně právo
18.12.2008    Mladá fronta DNES    str. 08    Názory
    Karel Steigerwald        
Kdyby někdo postavil proti poplatkům nějaký jiný systém, chápal bych ten boj. Možná, že existuje něco lepšího, ale nikdo to nepředstavuje. Vede se boj, aby prý před branami nemocnic a ordinací neumírali sirotci a vdovy bez třicetikoruny. Opozice předkládá návrhy, kde škrtnout, kde slevit, nikoliv proto, aby se racionálnost poplatků zdokonalila, nýbrž aby se navrhovatelé zalíbili lidem. 
Navrhni škrtnout poplatek blondýnám, hned tě budou volit. 
	Poplatek měl být původně regulací - Češi chodili k doktorovi mnohem častěji než lidé v cizině nikoliv proto, že by české zdraví bylo horší než zahraniční, ale proto, že je to „zadarmo“. 
Zdravotnictví a jeho racionální financování je už mimo hru. Z poplatku je politický klacek a nástroj na manipulaci s voliči, vhodný k získávání popularity. Kdyby byla jakási ústavní povinnost poslanců předkládat k řešení problému vlastní propracovaný návrh, poslanecká debata kolem poplatků by brzy ztichla. Gottwald říkal: Žádejte od vlády nemožné. Totéž heslo vymysleli revoluční studenti v roce 1968: Buďte realisti, žádejte nemožné. Je to heslo mimořádně účinné a opozice to ví. Kdo klade požadavek, vypadá jako lidumil, chce to nejlepší. Vláda, která požadavek nemůže splnit (je nemožný), vypadá naopak jako zloduch. V případě lidského zdraví se připojují další účinná hesla: Se zdravím se nesmí kupčit, na zdraví má každý právo. Komunisti prosadili heslo, kterému se věří dodnes: Zdravotnictví je zadarmo. Dnešní modernizovaní komunisti, převlečení za politiky jiných stran, říkají moderně: Zdravotnictví je veřejný statek. Lidé tomu rozumějí dobře: Nic neplaťte, je to zadarmo. Kdo chce poplatky, saje jen krev z ubohých nemocných. 
	Pokud by vláda nenápadně zvýšila zdravotní pojištění o desetinky procentního bodu, peníze by získala také a měla by klid. Nikdo neví, co je to procentní bod, a z milimetrových pohybů v berním světě nikdo celonárodní senzaci neudělá. Z třicetikorunového poplatku ano. To jsou konkrétní dvě mince, stvrzenka, cinkání automatu. Kdo tohoto břemena pacienta zbaví a nechá mu třicetikorunu na pivo, získá nehynoucí zásluhu. Problém je, že právě ty mince a to cinkání má pacienty od zbytečné návštěvy lékaře odradit. Pohyb procentních bodů neodradí nikoho. 
	Lidé se neradi rozhodují racionálně. Cinkání mincí je zaujme, ale že zrušením poplatku zaplatí za zdravotnictví víc nebo ho dostanou horší, je nenapadne. Zvlášť když jsou obklopeni hejnem sirén, které je do zdravotní propasti líbezně lákají: Neplaťte, je to zadarmo a vy na to máte nárok. 
Dáš třicet, ušetříš třicet, tomu rozumí každý. Zdravotnictví, tato veřejná služba, je samoobsluha bez pokladny. Vezmi si, co tam mají či co najdeš, co ti dají nebo co prodavači přinesou zezadu, když jim dáš bakšiš. Jdeš s nákupem, neplatíš nic. Však tam taky skoro nic nemají. Šero, smrad v regálech, zatéká tam. Tuto samoobsluhu hájí opozice. Jedny volby už tím vyhrála. 
Chce vyhrát i další. Možná se jí to povede. Bude mít pak na krku tu zdravotní samoobsluhu. Už jí vládla jednou osm let. Udělala obrovské dluhy. Ty zaplatili voliči z daní. Zopakuje to znovu. 
Cestu k hospodárnému a efektivnímu systému zdravotní péče si sama svými řečmi tarasí. 
	Tak to je v kostce problém, který Sněmovna v pátek vyřeší. Dočkáme se asi takového racionálního zákona: Poplatky platí pouze pacienti ženského nebo mužského pohlaví, pokud mají nejméně tři děti, z nichž dvě dosáhly věku dělitelného třemi nebo dělitelného dvěma, pokud jedno z dětí darovalo krev či dřeň, přičemž je nutné, aby nejméně jeden z prarodičů pacienta byl pět let v důchodovém věku. 

***

Gottwald říkal: žádejte po vládě nemožné. Totéž heslo vymysleli revoluční studenti v roce 1968: Buďte realisti, žádejte nemožné. Je to heslo mimořádně účinné a opozice to ví. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Soudci, kteří přežili ten režim, mají vždy problém
17.12.2008    Mladá fronta DNES    str. 08    Názory
    KAREL STEIGERWALD        
Městský soud v Praze rozhodl, že členství soudců v KSČ je jejich soukromou věcí. Soudců, kteří soudili už za komunistické vlády, je asi čtvrtina. Ne všichni museli být přímo stvůry, mnozí ne, ale ptát se na to je první reflex občana, když se na soudce dívá. 
	Když opadne protiprávní režim, zbudou po něm soudci. I po nacistech jich v Německu zbylo mnoho. Ale taková instituce, aby řekla Němcům, nic vám do toho není, kdo a jak za nacistů soudil, se v Německu nenašla. Spíš se hledalo, kdo byl krutý, kdo se jen bál, kdo byl slušný i pod Hitlerem. Ale co to je slušnost a neslušnost? I to má každý jinde. 
Někdo se skryl za rozvody, jiný se horlivě hrnul k politickým procesům. A někdo třetí ani ze slušnosti nebyl v té nepěkné době soudcem. A jiný mu odpověděl: někdo to dělat musel, místo mě by tam mohla být pěkná svině. Tak složitý je pokaždé problém soudců, když přežijí bezprávný režim. Jen městský soud s tím problém nemá. Ohání se právem na soukromí. Ale každý ví, že nejde o soukromí, ale o důvěru v soudce, kteří tu důvěru dávno sami narušili. 
	Možná je toto dobrá chvilka k občanské neposlušnosti: soud neposlouchejte, ptejte se dál. Jinak vám celá minulost zmizí v kouřové cloně soudních výmluv.

Smažte, kluci, ze psů karbanátky
16.12.2008    Mladá fronta DNES    str. 08    Názory
    KAREL STEIGERWALD        
Je pojídání psů a koček záliba pravicová, či levicová? Ani jedno, ani druhé. Je to záliba zvrhlá. A to je jádrem právě vzniklé minikoalice ODS a ČSSD. Dva poslanci, Šeich (ODS) a Tejc (ČSSD), se spojili, aby řekli ne: Kočky jíst nebudou ani konzervativci, ani socialisti! Zakáže to chystaný zákon, který prosadí velká koalice. 
	Za komunistů se v hospodách zpívalo, že nás svolává Masaryk, abychom smažili ze psů karbanátky, protože je zlá doba. V Babičce od Němcové se jedly z hladu veverky. Můj dědeček, mlsný lesní rada, marinoval za úžasného smradu jezevce, náramnou pochoutku znalců. Lidé rádi pojídají ondatry, myši, netopýry a jiné červy. Chystaný zákon si všímá zatím jen koček a psů. Ale to se napraví. Chce to pořádnou vřavu ve Sněmovně. Někdo chce velkou koalici, jiný se jí bojí. Jedlíci psů a koček ji už vyvolali. 
Myslel jsem, zdravotní reforma, důchody, EU, daně a podobné malichernosti. Ne, svorníkem politiky jsou zvířata. Psi budou rádi, že je přestaneme jíst, ale budou rádi voliči? To nám stát poleze až do talíře? Zakáže jíst i jezevce, smradlavou pochoutku? Nebo sýry? Je to zkažené, smradlavé a plesnivé mlíko! 
	Poslanci mají divné starosti. Jen komunisti, ti realisté, už varují: bude hlad, na vývar z havraních drápů brzy dojde.

Dostane bin Ládin Nobelovku za mír?
12.12.2008    Mladá fronta DNES    str. 08    Názory
    Karel Steigerwald        
Haiku 

Když děláte bilance, nebude vám do tance. Toto haiku vypadá, jako by bylo od Haliny Pawlowské, ale není. Říká, že ten, kdo se ohlíží zpět, brečí. Vidí, co vidět by nechtěl. Lidé se mají dívat jen dopředu, tam lze při dobré a slepé povaze vidět to, co si přejeme. 
	Protože toto haiku je jubilejní, čtyřsté (možná ne, možná jen padesáté, já to nepočítám), bilanci si zaslouží. Alespoň krátkou, z tohoto měsíce. Na čtení si prosím zhasněte, elektřina je drahá jako v Evropě. Abdikace osamělce. Včera abdikoval poslanec Pohanka. Posílí to o hlas opozici, kterou Pohanka o hlas oslabil. Jeho následnice bude asi poslušná. Poslanci mají podobně zmatený život jako lidi. Oslabit, posílit, šup sem, šup tam. Poslancům, které takto politika navždy vyvrhne z útrob, je mi líto. Na počátku hurá, jsem poslancem, na konci hořkost, možná úleva, že mučení skončilo. Vyhrát volby může být, moji braši, danajský dar. 
Další fašista je tady. S politikou by si lidi začínat neměli. Hned se po nich jde. Pan Mach prý zakládá novou stranu. Ještě se neví, kdo tam bude, kam to půjde, a už slyšíme - je to haiderovská partaj. A přitom zatím víme jen to, že má jiný názor na EU než jiní. Kdo „zvonil klíčema“ aby si mohl myslet, co chce, se spletl. Myslet si v Čechách máte to, co si myslí houfec. Jinak je s vámi zle, vy haiderovci fašističtí. Tento postup má ale riziko jako u toho pohádkového pasáčka. Až vlk fašista skutečně přijde, nikdo si ho už nevšimne. 
Mrtvé duše zlidovělé strany. Tady byla ostrá a veselá poznámka. Končila: ODS má kupovat hlasy za humry a sekt. Pivem a párky odjakživa uplácela voliče levice. Svět už není, jaký byl. Pravice vždycky kradla v akciích a směnkách. Levice kradla špagety ve špajzu. A to už taky neplatí. Poznámku mi vyškrtli, že o tom vedle píše Kubík. Tak jo. Zkolaboval registr. Je něco s auty, musí se to odúřadovat hned. Tak se úřad zhroutí a odskáčou to lidi, ne úřad. Jako občanky, pasy a jiné prudké státní pohyby. Něco tam nahoře rozhodnou, většinou zmateně, úředně to nezvládají a na nás nachystají termíny a pokuty. 
Jsme my jejich, nebo oni nás? Kdybychom my s nimi (rozuměj se státem) nakládali jako oni s námi a při jejich selhání, pitomosti, nedbalosti a při každém prošvihnutém termínu jim vysolili pokuty a nutili je u našich dveří stát ve frontě, brzy by bylo po nich. My jsme silnější, všechny jejich úřední nesmysly, kancelářské násilí, zmatky, to vše přežijeme. 
Asymetrické trhy. Ředitel elektřiny Roman vysvětlil, že cenu elektřiny určuje evropský trh, a odměny úspěšných manažerů taky. Ale nevysvětlil, proč platy elektrikářské drobotiny se šroubováky evropský trh neurčuje. A platy spotřebitelů taky ne. Je to trh nějak asymetrický. 
Mohla by za to být i Nobelova cena za ekonomii. 
Nobelovku za mír dostal Fin. Vyjednával o míru, přemlouval jiné, aby mír byl. Za válku, nevím proč, se Nobelovka nedává, i když válka lidi víc baví. Tím se stane, že cenu za mír dostávají často i vrahouni. 
Což není případ Fina. Irský kritik EU Ganley bude získávat odpůrce Lisabonské smlouvy i v ČR. Říká: chceme EU silnou a demokratickou. 
Elity nemohou soustavně nerespektovat demokracii. Za to by také mohl dostat Nobelovku. Ale předběhne ho Cohn-Bendit. Toho zas předběhne bin Ládin, až řekne, že se polepšil. Ale Ganleyovi ji nakonec nedají, ten se nepolepší. 
Bilance končí, rozsviťte si. Elektřina mezitím zase zdražila. 

O autorovi| Karla Steigerwalda, Diář
Foto popis| O autorovi| Karla Steigerwalda, Diář
Foto popis|

Lidská práva, práva lidí, rakovina a rudý svět
11.12.2008    Mladá fronta DNES    str. 08    Názory
    KAREL STEIGERWALD        
Desátého prosince se platí spotřební daň. 
Kalendář tak uctívá Den lidských práv, který je také 10. prosince. Máš práva, zaplať daň. V komunismu měly daně odumřít, ale že s nimi odumírají i práva lidí, to komunisti neříkali. 
	Včera před 20 lety bylo v Praze na Škroupově náměstí první povolené veřejné shromáždění české opozice. Komunismus se už pomalu (a pak stále rychleji) chystal odejít. A neodešel. Dnes proti němu běží mezi lidmi rozsáhlá petice – že si na ně, ačkoliv Paroubek tvrdí opak, nezvykneme. 
	No doufejme. Pokus připlést komunisty do demokracie nemá smysl, všechny teorie o polepšování v parlamentu, případně ve vládě, také ne. Smyslem komunismu je změna. Radikální. Zrušení celého toho prohnilého kapitalismu, té lžidemokracie pro boháče, toho upíra, který saje krev dětí, vdov a ostatních lidí práce. V tom jsou komunisti neúprosní, ale dovedně to zastírají: my jsme už demokraté, chceme svobodu. 
	Když má člověk rakovinu a neví proč, chodí k šamanům, léčitelům, hvězdopravcům a jiným manipulátorům s tajnými esencemi a energiemi. Když má rakovinu společnost, chodí k Hitlerům, Stalinům, Filipům. Tak si pamatujme: komunismus není příčina, nýbrž následek. Trojici Hitlerofilipů nechme její směšnosti, o rakovinu doby se naopak starejme víc. 
	Když má někdo nemoc, sbírání podpisů ani jiné zaříkávání nepomůže. I kdyby podpisy proti komunismu dali komunisti, budou tu dál, dokud bude ta rakovina, ze které žijí.

Don Quijote se tiše směje
9.12.2008    Mladá fronta DNES    str. 08    Názory
    Karel Steigerwald        
Haiku 

Diář Karla Steigerwalda 

Jedno protievropské haiku radí, aby Vašek nechodil na led s pány, že páni upadnou a on si zláme nohy. Páni, to jsou ti z Bruselu, Vašek je lid. Ale smysl toho haiku může být jiný. Vašek je náš prezident a páni jsou ta skupina bruselských hulvátů, která jej minulý týden navštívila. 
	Nebo ne. Vašek je skutečně lid, chce do lisabonského Bruselu, kde mu bude dobře, ale zdejší páni mu zlámou nohy. Vcelku to haiku říká, že lid vždy doplatí na pány, což je v Česku nejoblíbenější idea. 
	Takto složité to je s Lisabonskou smlouvou a mou vlastí. Kdo si Brusel představuje jako svět dobra, viděl minulý týden na Hradě skupinu konkrétních politiků, sledujících své konkrétní zájmy. Pod značkou evropský poslanec jsme slyšeli paní z Mečiarova HZDS, německého krajního socialistu, revolučního extremistu, který věkem zezelenal. Slabinou EU je, že se to všechno jmenuje „evropský poslanec“, ačkoliv jde o poslance nejrůznějších politických stran z různých zemí. Není žádná jediná správná Evropská unie, je jen evropské politické kolbiště, na němž řádí, jako všude v politice, zástupci různých politických názorů. 
	Hovoří na Pražském hradě Mečiarova paní jménem EU, nebo jménem Mečiarových voličů? A proč mají, držme se příkladu nejbližšího, v Praze na Hradě Mečiarovi voliči mít svůj hlas? Optický klam vyvolá dojem, že mluví Evropa. Omyl, Mečiar to mluví. 
	Jeho bruselské paní se zdá, že má v puse evropské moudro. A chová se přiměřeně nadutě. Zezelenalý revolucionář obdobně. Paříž nevypálil, tak polepšuje Evropu zeleným nátěrem. Pražské vystoupení evropských šafářů EU neprospělo. Vždyť by měla být protišafářská akce. 
	Bruselské prebendy vedou činovníky k sebepřeceňování, ať už jsou to socialisté, zelení, žlutí či Podtatranští. Nevědí, že nedrží pravdu, nýbrž jen názor. A nevědí, že svoboda myšlení, kritika, polemika, boj o prosazení jiného názoru – to jsou duchovní pilíře moderní Evropy. Přišli na Pražský hrad vymítat ďábla, což je bohužel také evropská tradice a také pilíř, ale snad už na ústupu. 
Hon na jiný názor, na ďábla, je něco, proti čemu má právě Evropská unie organizovat hony. 
	Ale Evropa je konflikt, nikoliv moudro. Máme ho už i doma, a hluboký. Jmenuje se Lisabonská smlouva. Vzniká kvůli ní nová strana. Dnes o Lisabonské smlouvě jedná Sněmovna. Včera, kdy tyto řádky píšu, jsem nevěděl, jak to dnes dopadne. Kritici Lisabonské smlouvy mají mnoho argumentů. Ale jejich kritici také. Jeden z nich je obtížné odvrátit: to těch pětadvacet států, které na Lisabonskou smlouvu kývly, jsou samí slepci? A my jediní moudří? Proti všem, jako tenkrát za Jiráska? 
	Ale to se často stává, že se státy a lidé pletou. Omyl, zvlášť tragický, je hnací silou dějin, ne pravda s láskou. 
EU je kolbiště nevojenské, jen politické, v tom je jeho sláva i pokrok. 
Česko teď nemá žádnou reálnou politickou sílu Lisabon odvrátit, zastavit, změnit. Může ho jen přežít a využít. Nebo může být, jak už teď říkají Klausovi, donem Quijotem, co jde proti proudu. Jiří Paroubek to pochopil po svém: Lisabonská smlouva je oprátka, na které oběsím ODS i s Klausem. Pochopila to i ODS, z oprátky se vysmekává, Lisabon prý schválí. S Unií tento domácí boj nemá nic společného. 
	Don Quijote však není postava záporná. Je to velká metafora evropského údělu. Český pěvec Vodňanský kdysi napsal asi takovéto haiku: Slyším dona Quijota, jak se tiše chichotá. Ano, ten Španěl už věděl o EU všechno. My současníci to teprve tvoříme, on se tomu už tehdy smál. 

Foto popis| Foto popis|

Neznámý Vodrážka, neznámá změna
8.12.2008    Mladá fronta DNES    str. 09    Názory
    Karel Steigerwald        
Každý není prezidentem, aby mohl s komentářem počkat. ODS zvolila mužem číslo dvě málo známého Vodrážku a komentáře se jen hrnou. Někteří z těch, kdo volali po zásadní změně tváří, se teď diví, proč vybrali tvář nezkušenou a ve velké politice neotřískanou. Kdyby tato nová tvář nepřišla, údiv kritiků by byl stejně silný: kde je nová tvář změny? 
	První teorie říká, že úkolem Vodrážky je chlácholit Bémovy lidi a tlumit vzpurné proudy. Druhá teorie říká, že je to šikovný Topolánkův tah kdesi na hranici nažraného vlka a celé kozy. Třetí teorie říká, že k žádné změně nedošlo a Vodrážka to má jen zakrýt. Vodrážka sám říká, že je Vodrážka a že jím bude dál. To je tak asi všechno, co se zatím ví. O to snadněji se může kombinovat, co bude dál. 

Může přijít cokoliv Kongresy, pokud nejsou jako ten Gottwaldův v roce 1929, změnu ani bod obratu nedělají. Mají cenu symbolu, tečky, dvojtečky, změna či nezměna přichází až pak. Osud ODS je nejasný. Je otevřený stejně jako ten Vodrážka. Může přijít cokoliv, vzestup i pád. Nejzajímavější je asi idea nové pravicové strany a případný exodus z ODS doprava. A je to zatím také jen chiméra, která se společností se zlověstnou bravurou pohybuje, ale nemá žádného otce, který by se k ní hlásil. Největší drama v ODS - a zdroj největšího napětí - je asi vztah k Lisabonské smlouvě. Je to hlavní důvod Klausova odpojení od ODS i důvod pro vznik nové strany. Odpor k Lisabonu je vážný, má i dost racionálních argumentů, ale je otázka, jestli to zajímá voliče tak silně jako ODS. Levice si z Evropské unie šikovně udělala nástroj na potírání ODS. Vnutila veřejnosti názor, že jakákoliv kritika poměrů v Unii je vlastně jen výraz zpátečnictví, boje s pokrokem, a že motivem kritiky EU jsou nějaké špatné vlastnosti a temné záměry. Je to s podivem, leckdo si ještě pamatuje, že pro levici byla EU málem říší zla a nejsilnější proevropskou stranou byla právě ODS. V ODS má tento spor dvojí vyhraněnou podobu. Kompromisní: „Bereme nutné zlo Lisabonu, protože nelze stát mimo EU.“ A zásadové: „Svobodu země nikdy Lisabonu neprodáme.“ Jak k těmto postojům přispěje neznámá tvář Vodrážky, není známo. 
	ODS nepochybně nezanikne. 
Není žádný důvod, aby politickou scénu ovládli jen komunisté se socialisty. Ale končí asi věk zásad, názorů, postojů, protože začíná věk hraní, předstírání a zábavy. Od politiků se stále méně čeká, že budou obtěžovat lid nějakými rozbory, argumenty, racionálními systémy a plány na zlepšení. Čeká se, že politik pobaví a zaujme jednoduchými výroky, veselými grimasami a že podráždí spíše cit člověka než rozum. A hlavně že se neokouká a nezačne nudit. 

Dobrá tvář Z tohoto hlediska je Vodrážka dobrá tvář. Je nová a novost je sama o sobě už kvalita. Co budeš říkat a dělat, není příliš důležité, lidé to stejně nebudou poslouchat. Před ODS stojí nelehký úkol: vymyslet zajímavé primitivní příhody, politické říkanky a srdceryvné či vtipné obrazy. Paroubkova třicetikoruna s umírajícími dětmi se lidem líbila. A touto cestou se politika (nejen u nás) hodlá ubírat. Výklady o tom, že třicetikoruna je užitečná, že zvýšila solidaritu, že je to jeden z drobných kroků ke zvýšení kvality zdravotnictví, nikoho nebaví. Moderní politici Rathova typu dobře vědí, že politika musí pobavit. 
	ODS má ve vedení novou tvář, ať už smiřovače, uklidňovače, ať už zdánlivého bémovce či topolánkovce. Co z té tváře bude a co bude s celou ODS, dozvíme se jindy. 

O autorovi| Karel Steigerwald, komentátor MF DNES
Foto autor| FOTO: ČTK
Foto popis| KDO SE SMĚJE NAPOSLED... Teď David Vodrážka.O autorovi| Karel Steigerwald, komentátor MF DNES
Foto autor| FOTO: ČTK
Foto popis| KDO SE SMĚJE NAPOSLED... Teď David Vodrážka.

Tanec na špičce Paroubkova nože
5.12.2008    Mladá fronta DNES    str. 08    Názory
    Karel Steigerwald        
Haiku 
Diář Karla Steigerwalda 

Už zas abych vysvětloval, co je to haiku. Japonec sedí u jezera a píše: padá list na vodu dolů, zašiju si kapsy. To je haiku o krizi. Má skrytý humor. Jako Pavel Bém. 
	Ten se stal Čtvrtníčkovým sobem, protože mu to pomůže. Mít v čele strany soba není špatné. Topolánek by měl reagovat. Proskočit hořící kruh třeba. Být lvem, který se nebojí ohňů, také není špatné. Někdo by však mohl říct, že nejde o lva, nýbrž o tuleně. A být tuleněm... 
	Humor nás jednou umoří. Řeší se teď, kolik pravicových stran se vejde na špičku Paroubkova nože. Nožem můžeš také rozumět naši malou republičku, která se na přirozeném radioaktivním podloží podivně rozkládá západně od Moskvy, východně od Paříže a jejíž obyvatelé díky tomu podloží v noci světélkují jako broučci. Nabídka je zatím na tři pravicové strany. Je to málo. Pravicových stran může vzniknout mnohem víc, sedm, devět. Tolik je témat, v nichž se někteří pravicoví politici rozcházejí. A když se jedná o jiný názor, musí být k tomu názoru jiná strana, to pochopí i pravicové dítě. Až těch devět stran vznikne, pustí se spolu do boje. Osm z nich totiž bude mít nesprávné názory a falešné postoje. Správná bude jen ta devátá. Bude to boj za pravdu a správný názor, tedy bude krvavý. V té chvíli budeme už potřebovat humoru mnohem víc, než ho dnes politici nabízejí. To už nevystačíme s tuleněm a sobem. 
	Česká politika trpí na zásady a otce zakladatele, naše tatíčky. Zásady se dodržují hlava nehlava, otců je nedostatek. Stranu bez otce neuděláš a boj o zásady je většinou velká špinavost. To se pak těžko dělá spravedlivá politika. Příklad: Otec zakladatel Ruml založil Unii svobody (dnes nikdo už neví, co to bylo) kvůli zásadě, aby socialisti nevládli a aby pravice už nekradla. Výsledkem byla vládní koalice US se socialisty a podezřelá existence zbytečného senátora Rumla, který během senátorování vystudoval, což byl jeho přínos politice. US skončila jako ideový dealer drog, řečeno jednodušeji – jako úplný blbec. Sám Ruml-zakladatel to komentoval: Ti to dopracovali. Ale to už sám nebyl zakladatelem. 
	Porody stran mohou tedy dopadnout velmi špatně. Je to příležitost pro samozvance, kteří mívají chudý, o to radikálnější program: normální je nelhat, hoďte Lisabon do moře, snižte daně na deset procent, kamiony jen v pátek ráno, zrušte elektrárny. To jsou všechno samé pěkné věci. Pobaví, ale k politice to nestačí. ODS má teď dvě party: jedna chce ke kořenům, druhá se chce rozkročit. První parta ví, že kořeny nedodržovala nikdy, vždy se rozkročovala ke kompromisům. Druhá parta prohrála volby, protože si voliči nevšimli, že je rozkročená. Považovali ji omylem za nemilosrdnou reformní sektu. Obě ty politické party připomínají lásku chytrého pána s bříškem a krásné paní s ňadry: manželé se při obědě pobryndají, každý však jinde. Z toho pak vznikají nesváry pobryndaných milenců. Pokud půjde vše dobře, bude jich devět druhů. 
	Když je potřeba, někdo ví proč a někdo to pak volí, strany vznikat mají. I pravice, jako všechno, může mít víc tváři. Ale když pak následně budou lítat republičkou straníci s vystrčenýma očima a s odznaky Vyhubte ODS, vyhubte Stranu pravého okraje, vyhubte stranu Antievropan, bude zle. Husiti se vyhubili navzájem, což bylo dobře. Když se navzájem vyhubí český pravicový lid, bez pravice dobře nikdy nebude. Často se to vzájemné vraždění ani nevidí. Už ten Ruml neviděl, že chystá Zemanovi trůn. A slepý Zenkl byl v únoru ’48 na sv. Kopečku u Olomouce na zabíjačce. V Praze právě Gottwald zabíjel jeho. A to je zajímavý námět pro dnešní kongres ODS. 

Foto popis| Foto popis|

Bacha na ně, chtějí opravit kostel
4.12.2008    Mladá fronta DNES    str. 12    Názory
    KAREL STEIGERWALD        
Kdo se pořád pídí, jestli se komunisti už polepšili, najde v parlamentním porcování medvěda, to jest v odkrajování milionů z rozpočtu ve prospěch různých poslaneckých slibů lidem u nich doma, pěkný příklad. 
Poslanec KSČM Šidlo vyžádal ze státního rozpočtu čtyři miliony na opravu kostela svatého Martina v Klenčí pod Čerchovem. 
	To už je velké polepšení. Od komunistického poslance by člověk čekal opak – ať se čtyři miliony na kostel škrtnou, případně ať se za ně nakoupí ekrazit. Kostel se nechá zchátrat, až spadne sám, a bude pokoj. 
Nebo se pak vycpe ekrazitem a vylítne do povětří. Tento tradiční pohled na komunisty Šidlo mění. Zalíbí se ve svém kraji voličům opravou kostela. To už je něco! 
Ale skeptickému duchu to nedá. Teď, když jdou k moci, začnou opravovat kostely? Stánky svých nepřátel, šiřitelů opia lidu a tmářství? To je divné. Je to jen soukromá akce poslance Šidla, vynucená třeba nějakou jeho nábožnou tetou, nebo chystá KSČM něco většího? Nějaký úskok, gottwaldovskou lest? Když komunisti chystají nějaké dobro, třeba právě opravu kostela, je nutné zpozornět. Přivalí se něco hrozného. 
	Počítají, že už brzy převezmou moc. Soudruh Biľak s tím počítá už osmnáct let, protože komunismus je něco vědecky nutného jako sama průzračná příroda. Až moc převezmou, s církví, tím skladištěm protilidových opiátů, zase zatočí. Z kostelů bude dílna Svazarmu, chovná stanice mladých pionýrů, školicí středisko pro soubor opatření k prohlubování socialistického hospodářství nebo jen prostý sklad rezavých barelů. Při takové přeměně se oprava kostela za ještě kapitalistické peníze hodí. Stačí pak jen kostel rozkomůrkovat, udělal ze sololitu přepážky, do oken fikusy, na zeď portrét Filipa, do zákostelí vařič a vrátného s klíči. Šidlova snaha o opravu kostela může být obyčejná prozíravost. 
Dáme to buržoazii opravit, pak nám to spadne do klína. Může to být také jen gottwaldovská vábnička pro kostelní lid: nám věřte, soudruzi věřící, v komunismu je místo i pro kostel, kněze a kostelníka. 
	Možná to Šidlo myslí dobře: má tak nějak kostely rád. Ale ten jeho marxismus-leninismus na něj vrhá zlé podezření: proboha, co zas chystají?

Pravice pravá, pravice soft, pravic je víc
29.11.2008    Mladá fronta DNES    str. 10    Názory
    KAREL STEIGERWALD        
Událost dne 

Má vzniknout nová politická strana. Šušká se, že bude euroskeptická, že k ní bude mít blízko prezident. Může to být šuškání v rámci boje Topolánek -Bém. Může být chápáno jako hrozba. Když nezvolíte Béma, půjdeme pryč. 
	Může to ale být i zcela vážné. 
Pnutí v ODS může vznik nové strany přinést. Nemusela by jen skepticky obhospodařovat Evropskou unii, mohla by být odpovědí na Klausovu kritiku, že se politika ODS ideově vyprázdnila. Mohla by se k idejím pravice vrátit. Pravice by měla strany dvě, tu hard, tvrdou, zásadovou, a tu soft, lehčí, ke kompromisům pozornější. Taková jsou konečně i nynější křídla v ODS. Šuškání říká, že se do jedné strany už nevejdou. 
Nabídka či hrozba nové strany paradoxně posílí Topolánka. Krátkodobě. Vhod přijde i opozici. Každé štěpení je jí vhod, protože přináší oslabení, zmatek, rozkol. Krátkodobě. Dlouhodobě může nová strana, šuškandou ohlašovaná, pravici prospět. Levice má hard komunisty a soft socialisty, proč by pravice neměla podobně pestrou nabídku? 
	Češi politické strany milují s všežravou vášní. Rádi je zakládají. Méně rádi se starají o jejich rozkvět, úspěch a užitečnost. Štěpení už jsme zažili dost, zániků rychlokvašných stran také, pozitiva z toho pošla složitá, ale málo užitečná. Napravo od prava, které je nalevo, se rodí ta pravá strana. No, jen aby...

Když tě chválí ruský generál, oběs se
28.11.2008    Mladá fronta DNES    str. 08    Názory
    Karla Steigerwalda        
Haiku 
Diář Karla Steigerwalda 

Senát schválil radar. Dvě věci jsou v této zemi nad slunce jasnější: jedna velká, druhá malá. Celé je to tak blbé, že se vyplatí neohrabané polské haiku bez rýmu: Když tě chválí ruský generál, jdi se oběsit. 
	Nejprve ta malá: poplatek u doktora je výhodný pro nemocné. Šetří zdravotní kasu, uvolnil návaly v ordinaci, přesunul zdravotní peníze od plýtvání k potřebným pacientům. 
Spor může být o to, jestli to má být třicet, dvacet či čtyřicet korun, jestli platí děti, starci atd. Ne o podstatu. Populisti jdou proti. Prý umřou lidi, jiní se zruinují, doktoři si nahrabou. Bude zkáza, smrt, úpadek zdraví národa. Sami nenabízejí nic, až budou bůh nás netrestej vládnout, poplatky zavedou. Jen pro ně najdou jiný název: upravená spořící spoluúčast třeba. Poučení: na stav zdravotnictví kašlou, jde jim o to, zalíbit se lidem, kteří věci nerozumějí. Pomocí těchto lidí získat moc, ano, sladkou moc – i za cenu devastace zdravotnictví. Jeho problém není ani levý, ani pravý, je to hodně odborný problém rentability a nerentability financování. Jedna strana dává něco dohromady, druhá řve a burácí, ať koza chcípne, jen když budu vládnout. Říkejme tomu systém Gottwald, jeho slibový arzenál byl stejný. 
	Druhá věc je velká, také podle systému Gottwald. Radar. Obrana státu, bezpečí občanů je složitá věc, to ví i opozice. Člověk, který se o to nezajímá, lehce vyposlechne strašení: onemocníš, vybouchne to, přiláká to vrahouny. Že jde o nesmysly, starorudá a novorudá opozice dobře ví. Že strašení může přinášet body, ví také. Poučení: na bezpečnost a obranu státu se vykašleme, tady jde o volby! Vystrašíme lidi, až se jim zalíbíme, a oni nás zvolí. Problém radaru není ani levý, ani pravý, je to problém bezpečnosti státu, který nepatří ani ČSSD, ani ODS. 
	Půjčovat si bezpečnost státu ke svým politickým spádům je povážlivě sprosté. Sociální demokracii usvědčuje, že v době, kdy sama vládla, jí radar jako něco zlého nepřišel. Jestli ho této vládě potopí, až bude sama vládnout, zavede ho. Problém radaru je jednoduchý. 
Máme se společně s demokratickými státy bránit agresi totalitních zemí? Nebo nemáme? Fronta proti radaru je víc než populistická: někteří bojovníci chtějí jen klamáním lidí vytěžit politický prospěch. Jiní chtějí víc: přiblížení k režimům nedemokratickým, poslušnost k Rusku, servilitu k islámskému extremismu, přátelství Kuby, Severní Koreje a všeho, co na zeměkouli smrdí marxismem a jinými totalitními naukami a praktikami. Nenechme se obalamutit řečmi o záření, nemocech, arogantní armádě USA, o tom, že nikde na světě nejsou rakety s bombami v rukou nedemokratických magorů. 
Malý populismus poplatků ohrožuje zdravotnictví – nechává ho v nahnilém stavu. Budiž, ten se dá zlepšit později. Velký populismus, vyžírající hlasy z radaru, má nebezpečného druha: totalitní světové hnutí, pestrobarevnou bandu agresorů a extremistů různého zbarvení a druhu. A tuto bandu, u nás tradičně dosti silnou, sobectví populistů podporuje. A žene do jejich náruče různé naivní tvory, užitečné idioty, kteří vykřikují já chci mír, aniž vědí, o čem mluví. Sociální demokracie má demokracii v názvu, ale zapomíná na ni. Často se muchlá s politiky nedemokratickými. Dává jim podporu a prostor. Vytáhla je do krajů, potáhne tu pátou kolonu k vládě. 
Jednoho dne spadne do jámy, kterou sama teď hrabe. 
	Demokracie není nic navždy. 
Kdo o ni ustavičně nedbá, nebude ji brzy mít. Činorodých prevítů, kteří ji chtějí nahradit, je vždy dost. Stát není krám k populistickým rejdům. Stát je něco společného. Ví to opozice? Znáte to slavné haiku: Blbej vpředu skáče, vzadu slepej pláče. 

Foto popis| Foto popis|

Ty dámy zelené, co vidí rudě
24.11.2008    Mladá fronta DNES    str. 08    Názory
    Karel Steigerwald        
Zubová a Jakubková opustily poslanecký klub zelených, protože mají jiný názor na vedení strany. Osudy zeleného klubu jsou stejně nejasné jako osudy celé strany. Úměra je to jasná: čím větší rozpory ve straně, tím menší podpora veřejnosti. Toto pravidlo strany však neznají, různých přeběhlíků, odpadlíků, případně zrádců je stále víc. Někdo by je měl poučit. Například Zubová s Jakubkovou jdou ven kvůli radaru. Radaru neublíží, zeleným a koalici, ve které zelení jsou, ano. 
	Rozpory a uprchlíky mají už všechny strany kromě komunistů. Ti s tím začnou, až budou kosit své řady po převzetí moci. Zatím dělají jednotu. ČSSD má přeběhlíky čtyři, ODS a zelení po dvou, lidovci přeběhlíky mít nemusí, dokážou dokonce přebíhat všichni naráz jako celek. PoslanecWagner, praotec všech odpadlíků, měl osobní názor proti své straně. Kvůli němu se od ČSSD oddělil, hlasoval jinak, měl své osobní podmínky, jeho hlas kormidloval vládu. Poslanec Kott názor neměl, moc pil, ODS ho vystrnadila, držel pak socialisty, asi ze vzteku. Od těch dob se poslanci s distancí k vlastní straně množí jako radioaktivní houby. Někdy mají svůj vlastní důvod, jindy ani žádný neudávají. 
	Přeběhlictví ukazuje na velmi aktuální otázku české politiky vůbec - být fundamentalista, strážce čistoty marxismu, socialismu, pravice, zelených, nebo s všelijakými kompromisy lavírovat v konkrétním politickém poli a dosahovat kompromisních výsledků? Přeběhlíci obvykle představují fundamentalismus, věrnost zásadě či dogmatu, případně ideový fanatismus, zatímco vedení stran má sklony ke kompromisu většímu, než se strážcům zásad líbí. 
Máme však politický systém a systém volební, který si kompromisy vynucuje, bez nich se politika dělat vůbec nedá. Pro fanatiky je to boží nadělení. Stavějí se proti straně ve jménu svého spravedlivého ideálu. Strany je nakonec smetou, vytěsní, odpadlíci jdou do zapomnění i se svým ideálem. Kdo dnes ještě ví, proč se vzbouřil poslanec Wagner? Nikdo. Poučka druhá: odpadlictví ničí odpadlíky i jejich ideál. 
	Zubová s Jakubkovou politice nerozumějí. Nechápou její smysl. Zakously se do radaru - obě dámy si asi myslí, že radar a neradar je téma ekologické, o kráse přírody, čistotě ducha. Omyl, radar a neradar je spor o politickou orientaci státu. U nás každý, kdo má nějaký vlastní politický nápad, byť třeba drobný, je náhle zásadový, jde do sporu se svými lidmi, jde ze strany, proti straně a ještě si myslí, že dělá dobře. Věční odpadlíci však strany devastují a devastují především politiku jako správu věcí veřejných. 
	Oběma zeleným dámám jde o radar - aby nebyl. Že proti tomu stavějí osud celé jejich zelené strany, že ji strkají na hranu propasti, že vykusují do koaliční lodice další velkou díru, je jim jedno. Lépe řečeno - nejsou přece žádné handlířky, žádné politické kšeftsmanky, nýbrž ženy, kterým svítí oči - radar ne, a hotovo. Co je proti jejich svatému srdci celý ten obrovský složitý soubor veřejných prací a reforem, které chce koalice vykonat? Nic. Radar nebude, i kdyby to tu všechno pochcípalo, tak jsme svaté. 
	Poučka třetí: Odpadlíci nebojují za čistotu ideálu a pravdu, nýbrž za svou pýchu, posedlost, za neschopnost kooperovat s jinými názory. Odpadlík má obvykle pevné zásady, za kterými si jde, i kdyby neměl nechat kámen na kameni. 
	Měli bychom mít méně odpadlictví a více politických zápasů uvnitř stran. Chcete radar, my ne? Děláte tuhle reformu, zatímco my chtěli jinou? Tak se nafrníme a jdeme - to není politika spolupráce, politický boj v demokratickém prostoru, nýbrž politika vitriolu. A tím vitriolem se teď polévají všichni strážci pravd, Tlustým počínaje, zelenými dámami, co vidí rudě, konče. 

***

Oběma zeleným dámám jde o radar - aby nebyl. Že proti tomu stavějí osud celé jejich zelené strany, že ji strkají na hranu propasti, že vykusují do koaliční lodice další velkou díru, je jim jedno. 

O autorovi| Karel Steigerwald komentátor MF DNES
Foto popis| O autorovi| Karel Steigerwald komentátor MF DNES
Foto popis|

Koalice bývalých komunistů s komunisty
15.11.2008    Mladá fronta DNES    str. 10    Názory
    KAREL STEIGERWALD        
Oranžovo-rudé krajské vlády jsou pozoruhodné. Nespojují se v nich do koalice sociální demokrati s komunisty, nýbrž komunisti bývalí s nynějšími. Je to dráždivá kontinuita: před dvaceti lety tvořili jednu partu, která vládla okupovanému státu. Dnes tu partu dávají dohromady znovu. Hejtman Palas byl komunistou na státních statcích. Do vlády na severní Moravě si přibral komunistu dnešního, Konečného. Ten býval zemědělským tajemníkem KSČ tamtéž. Funkcionařili spolu, funkcionařit budou zas. 
Zvykněte si. Jako by celá epizoda s členstvím v ČSSD byla jen křivolakou oklikou, kudy zpět. 
Hoši z vandru domů! říkali sociální demokrati po Gottwaldově bolševizaci KSČ v roce 1929. 
Gottwald vytvořil z široké lidovědělnické partaje malou sektu revolucionářů, spiklenců z Kominterny. Většina komunistů utekla zpět, domů z vandru, k soc-dem. 
	Dnešní vandr jde opačně -z (některých) komunistů se stali po Listopadu sociální demokrati a ti teď vandrují zpátky, do koalice s komunisty. Mladší socialisti v KSČ nebyli. Dobu jejího panování nepamatují jako sympatický kamaráčoft soudruhů, nýbrž jako dobu nesvobody. Možná proto se do koalic s komunisty nehrnou. 
	Jsou dva druhy socialistů: rudí a oranžoví. Kterým z nich šéfuje Jiří Paroubek?

Po noblese
15.11.2008    Mladá fronta DNES    str. 25    Kavárna
    KAREL STEIGERWALD        
Premiér veze po ulici kočárek, spisovatel vystavený palbě domněnek, oněmělý hudebník a k tomu Prahou kráčí POHŘEBNÍ PRŮVOD zavražděného boháče

Nevím, jestli někdy předtím u nás nějaká noblesa byla. Kdysi se říkalo s hrdostí, Čech, to je plebejec, demokrat, nepovyšuje se a má zlaté ruce, protože pije nejlepší pivo na světě. Místo plebejec si poznamenejte hulvát, místo demokrata lokajskou duši, místo skromnosti nadutec, a dostanete tentýž výsledek: ruce šejdrem, v očích slzy sentimentu a pivo stejné jako všude na světě. Kde se u tohoto typu sebevědomí má brát noblesa?
Topolánek Dřív, za časů noblesy, která kdo ví, jestli byla, si ministerský předseda vykračoval po ulici, lidé smekali klobouky, zdravili zdvořile toho vysokého pána. Léta pak vzpomínali, že viděli ministerského předsedu a ten že jim pokynul a že fakt stál takhle blízko u nich. K tomu zážitku jim hráli polonézu. Ale nebylo možné, aby si premiér vyšlápl s nemanželským dítkem. To musel tajit.
	Dnešní premiér veze v kočárku nemanželské dítě bez obav. Každý to toleruje. Zato fotograf strká k dítěti objektiv neohroženě. Premiér se brání, praští fotografa, odstrčí ho od kočárku. Neví, že právě vlezl do pasti kýče nenoblesy, a je ztracen. Stal se hulvátem, který bije žurnalistu, strážce svobody. Lid, jehož je žurnalista zástupcem, má přece právo vědět, co to premiér veze v kočárku. Premiér, místo aby obnažil všechna tajemství, která stejně mít nesmí, protože všechno premiérovo patří lidu, bije to čilé oko lidu a je postavou zavrženíhodnou, zatímco žurnalista hrdinou.
Takový je rozdíl časů noblesy, kdy bylo svobody málo, a časů, kdy už je svobody dost a je po noblese. Fotografovat politikovo dítě nemá nic společného se správou věcí veřejných, s volebními programy, se sliby i s lhaním politiků. Je to obyčejné hulvátství, jenže v zájmu veřejnosti. Pane Excelence, říkalo by se kdysi, směli bychom se vyfotografovat s vaším dítkem? Dnes se říká, uhni, chlape, cvak, ať toho tvýho fakana vyfotím, cvak. A nepřekážej, lid má právo vědět, co máš v kočárku. Cvak. Dnešní Excelence, ten chudák, dá fotografovi pěstí. Možná neví, jestli to není šílenec s vitriolem, vrah politických dětí, mstivý magor, jakých jsou plné ulice. Možná v něm jen vyvře vztek za všechno, co mu už oko veřejnosti způsobilo. Možná ho právě napadlo, jak tenká je blanka mezi novinářem, který odhaluje a píše pravdu, a novinářem, který lže a zastírá. Oba říkají: v zájmu veřejnosti, která má právo. Kýč žurnalismu: každý ombudsman zla říká: Já jsem pravda! Jednou polijí premiérovo dítě vitriolem, hodí mu do plenek bombu a řeknou: Sám to zavinil, co se tam brouzdal s děckem!
Kundera Policejní zápis z roku 1950 říká, že se dostavil Milan Kundera, studující, a udal, že mu říkal známý, že u jeho známé si její známý Dvořáček uložil kufr. K večeru ho prý zas vyzvedne. Žádný doklad neříká, proč policie tuto nicotnou informaci považovala za důležitou a proč ji za hodnou udání považoval M. K. Že si někdo něco u někoho uloží, děje se tisíckrát za měsíc v každém režimu. Neexistuje snad nicotnější událost. Ale udat to je divné. Otázky: Vyslechla policie důkladně údajného udavače? Zjišťovala, proč to přišel hlásit, co ještě ví, co tají, kdo vlastně je, co ví a neví studentka a její známý? Pokud udání bylo důležité, chtěla policie udavače získat natrvalo? Nebo ne? Proč? Obvinila studentku, která kufr policii nenahlásila? O den dříve Dvořáček přespal na Šumavě, Šumavani za to dostali mnoho let vězení. Studentce kufr prošel jen tak? A jejímu známému, který kufr také nenahlásil? Svědčili účastníci příběhu u soudu?
	Úředníci tvrdí, že policejní záznam je pravý. To je jasné. Ale jasné není, co znamená. Nezjišťují to. Chtějí, aby to řekl Kundera. Co má říct? Že neexistuje čert? Má o tom snad důkaz, řekla by vědecká čertologie. Kundera je plně bezmocný v rukou čertologů, jako postava z Kafky, jako postava z Kundery.
	Ačkoliv od senzace s udáním uběhl měsíc, na otázky, jaký příběh vlastně policejní zápis popisuje, nedostala veřejnost žádnou odpověď. Pro odborníky a jejich odborný úřad není těžké projít dokumentaci a seznámit veřejnost s kontextem celého příběhu o kufru a s dějem samým. Ani ten neznáme. Nikdo však neřekl, že to hledá. Zato běží sračkomet odsudků, podivných obvinění, kádrových hodnocení. Ztratil morální kredit! Nikdy o žádný nežádal. Kolik nemorálností už ten kýčovitý výkřik o ztrátě morálního kreditu skryl? Hlavní vina se nakonec dere do popředí, jako vždy: bývalý komunista, žije ve Francii, nekomunikuje a nedovoluje překládat své knihy do češtiny. Proti takovéhle palbě není obrany a už se nikdy nezastaví - i kdyby se objevilo sto dokladů proti tomu jednomu. Lidé, kteří si přivlastňují morální kredit, by řekli: Jak jsou šikovní, sice si opatřili sto dokladů, ale nás to neoklame!
	V časopise Arijský boj stálo psáno v roce 1939 o Karlu Čapkovi: Psal naschvál tak, aby měl světový úspěch. Tato pekelná věta trvá dodnes. O Kunderovi už ji také napsali. Využil chytře komunismu k tomu, aby měl marketingový úspěch na Západě. Má to za to všechno. Neměl přečnívat, měl být náš. Patřit k naší nenoblese není špatné, to by měl ten Francouz vědět. Naše věta zní: Už Rumcajs se francouzsky mluvícímu blbci z jičínského zámku vysmíval. Noblesnímu člověku by bylo zatěžko nahlas říct: Rumcajs je obyčejný loupežník, žere bukvice, sebevědomě se směje vzdělanosti. Jedenáct světových spisovatelů vyslovilo údiv, jak může běžet morální odsudek na základě tak chatrného policejního zápisu. Ovšem nás neoklamou, smějeme se jim, to je jen oběhl agentík s podpisovou listinou, nic nevědí.
Beethoven Lidé se právem ptají, kdo to tu hraje Beethovena. Nebyl sice nacista, ale Němci našemu národu tolik ublížili, že i Beethoven si musí několik desítek let počkat. Máme své skladatele, národní, negermánské, ti měli být vyhlazeni a těm dejme dnes místo, které si právem zaslouží. Takto dopadl po druhé světové válce u nás Beethoven. Ztratil kvůli nacismu morální kredit a měl si pár desítek let počkat, až se mu ten kredit zase vrátí, rozuměj, až mu ho naši lidé s kreditem zase dají. Trochu noblesy semtam ještě asi bylo, nečekal tak dlouho.
	Nejhlubší uměleckou zprávu o komunismu v Čechách a na Moravě podal ve svých románech Milan Kundera. Protože máme teď policejní zápis, je nutno ty romány přehodnotit, zvláště když uvážíme, že veřejnost na to má právo... Ještě že ten zápis přišel včas. Nemít ho, nevíme, kam až by to s Kunderou šlo dál. Takhle ho naštěstí můžeme odkázat, kam patří. Udal letce, zradil zemi, píše francouzsky jak knížepán z Jičína! Umělec to asi je, ale selhal. Neříkáme, že je třeba jeho romány zavrhnout. To ne, jen přehodnotit. Psal, protože mu ten kufr v hlavě harašil. Dneska po odhaleních už víme, kde se to v něm všechno bralo. Počká si jako Beethoven. Mezitím ať odpoví na naše otázky! A ty jsou ostré, pěkně se zapotí. Úpadek noblesy je v tom, že jsme si rovni, já dole, i Beethoven nahoře. Padesát let chodí lidi před komise: Kdo jsi, co si myslíš, cos řekl, podepsal, proč se směješ. Takové plošné a letité vyšetřování musí už nějakou škodu zanechat. Ať si nevyskakují, bétoveni.
Pokračování na straně D8

Pokračování ze strany D5
U komise byli takhle malinký a koktali. Honza Werichů ať si nestěžuje, říkával komunistický tajemník B., už jsme ho dvakrát pustili do Vídně.
Kočkovi Ani ten slavný Kunderův popis komunistického panování není zcela správný. Vylil s vaničkou i dítě. Nebylo všechno jen zlé, jak ten Francouz píše, k mnoha dobrým věcem se dnes musíme vrátit. A vracejí se i komunisti, dobří andělé. Do doby, která přijde, se Kundera ani moc nehodí. Smál se, ironizoval, nafoukaný elitář, a už ho smích přešel. Jiné přejde taky. Život není karneval ani fraška. Život je krásný a vážný.
	Je vážný jako pohřební průvod zavražděného pana Kočky, přítele expremiéra, kterého zavraždil jiný přítel expremiéra. Jestli si stěžuji na ztrátu noblesy, zde mám noblesu novou. Noblesu nové třídy. Paroubek se za ni ještě trochu opatrně stydí, ale jen maličko. Semtam někdo si myslí, že toto je poslední rána noblese, jiní už tu novou vítají. Tu demonstraci nové moci. Masité obličeje s černými brýlemi, sto strážců, na odiv bez obav vystavené bohatství, kořeněné bodrou a pietní lidovostí. Tak to bude u nás chodit. Takto se dát pohřbít kdokoliv jiný, básník třeba nějaký, lid by ho zavrhl a vysmál se jeho pietě. U lidového hrdiny Kočky je vše v pořádku. Krásné to měl, pan Kočka, řekli lidi. A toho přepychu! To by za staré noblesy nebylo možné. Zde nekráčí Kočkovi a přátelé, zde kráčí nová doba. Ta dostala hlas.
	Expremiér řekl, kdo volí je a ne nás, je idiot. Tak jasná řeč! Pan Tlustý leze do vířivky s holkou, aby narafičenými podvrhy dokázal, kdo je darebák. Netuší, že takhle se noblesní člověk chovat nemůže, že takhle se může chovat křupan, člověk éry po noblese. Ten nemá s vířivkou problém. Vždyť to byl mazaný nápad. Po ulici jednou půjde premiér budoucnosti. Lidé na něj ukazují. Premiér se zubí, nastavuje tvář fotografům a těší se, že bude v novinách. Vyfoťte i jeho zadek, radí píšící žurnalisti fotografům. A mají pravdu, co funguje u holek, může fungovat i u premiérů. Brzy takové budeme mít.

Foto autor| KRESBA: DANGLÁRFoto autor| KRESBA: DANGLÁR

Zločiny proti lidskosti nejsou přímo nehumánní
13.11.2008    Mladá fronta DNES    str. 10    Názory
    KAREL STEIGERWALD        
omunisti nepodpořili 

K 

nový trestní zákoník, protože znamená kriminalizaci ideologií. Místopředseda Dolejš vysvětluje, že mohou být trestány i ideologie, které jsou protisystémové, a přitom nejsou přímo nehumánní – jako třeba komunismus. 
	Je to zpráva velmi důležitá. Zákon trestá veřejné zpochybňování a popírání zločinů nacismu a komunismu proti lidskosti, nikoliv komunismus. Dolejšovi se to speklo v jedno: komunismus a zločiny proti lidskosti totéž jsou. Dolejšovo vysvětlení je perverzní: zločiny proti lidskosti podle něj nejsou přímo nehumánní. 
Asi tím myslí, že když jsou zločiny páchány ve jménu nějakých líbivých slibů a vizionářského fantazírování, mohou se páchat. Je asi rozdíl někoho zavraždit pro peníze, což se nesmí, nebo ho oběsit pro jeho názor na zestátnění a okradení sedláků, což se smí. 
	Komunistická strana chce, aby vychvalování a popírání zločinů proti lidskosti, které komunisti spáchali, nebylo trestné. 
Měli by také chtít, aby totéž platilo pro vychvalování nacistických zločinů, které podle nacistů také nebyly nehumánní. Už léta si hrajeme na slepou bábu: co to vlastně ten komunismus je? Myslitelé se tváří vážně, přemýšlivě, a přitom je komunistická bilance jasná: vraždění, mučení, krádeže, násilí a strach. Předseda ČSSD říká, že si na komunisty zvykneme. On možná ano. 
	S abstraktními Marťany by mu bylo hůř. Komunisti jsou konkrétnější. Buďto nechtějí trestat zločiny proti lidskosti, nebo je popírají. Obojí je trestné. 
Ale nikdo to nepotrestá.

Spadla klec, svět je blázinec
7.11.2008    Mladá fronta DNES    str. 08    Názory
    Karel Steigerwald        
Haiku 

Diář Karla Steigerwalda 

Bábinskej, starej lotr mexickej. To stojí v jednom krvavém haiku. Dali mu myslím fusekli, než mu hlavu usekli. Tenkrát ještě neexistovala policie, státní zástupci a soudy. 
	Dnes existují, mluvit se o nich má dobře, protože hájí naše bezpečí a dbají o spravedlnost. Soudci stojí dnes před těžkým oříškem. 
Pán, který zavraždil pana Kočku, by chtěl na kauci z věznice. Pustí ho, nebo ne? Tři prachy v českých na stůl má. 
	My jim radit nebudeme. Jen připomeneme, že ve vazbě sedělo už mnoho lidí očividně nevinných, seděli dlouho ve smradu a špíně, než je zas pustili. Mezitím se vyšetřovalo, jestli ve věci trestného činu, který nespáchali, neovlivňují svědky, kteří neexistují. Pán, který chce ven, slibuje, že neuteče. Důvodem je, že je chudý. Dá tři miliony kauce, což není mnoho. Jeho vražda je celkem známá, jde ale o interpretaci té vraždy. Tam napíná pan vrah své síly. Kdyby nešlo o tragédii, byla by to velká komedie. Vrah zjišťuje, že vrahem jaksi vyšším, nadvrahem či metavrahem je otec zavražděného. S tím už se dá u soudu něco dělat. 
	Veřejnost bude určitě zvědavá, jestli pan vrah na kauci vyjde ven. A jestli pak zmizí, jestli ho zaletují, utopí, rozpustí v chemikálii, či ho pohltí prales nějakých ostrovů. 
Nebo zda se vrátí k soudu a nechá si dát těch dva a půl roku za nedbalost při střelbě či tak něco. 
	Bude to velký prubířský kámen justice, už teď také je. Pan vrah dává tiskovky ve věznici. Vypadá to pěkně. Však je dosud nevinný, neodsouzený a jako na nevinného na něj musíme až do rozsudku hledět. Jen nevím, jestli měl při tiskovce pouta na rukou. Nevinní je většinou mívají, pro zvýšení efektu. 
	Ale úřady se nesmějí ovlivňovat a toto by jako ovlivnění mohlo vypadat. Rozhodnutí o vazbě a nevazbě bude jistě spravedlivé, objektivní, podle zákona. To se může stát každému slušnému člověku, že se mu pistole v rukou divně zamotá, omylem to ze strachu samo nějak záhadně třikrát vystřelí a všem je to pak líto. 
Rusové, vojáci šlechtici, měli pěknou hru, roztočili bubínek, kde byl jen jeden náboj, pak přiložili pistoli k hlavě a bum. Někdy bum, jindy život. Pan vrah mi tak připadá. Jen proto, že nemáme ruského zoufalství a odvahy, nepřiložil zbraň k sobě, nýbrž k jinému. No taková je naše novodobá šlechta. Já střílím, ty padáš. 
	Bábinskej může připomínat i jinou postavu: přímo ruského cara. Ten nakreslil okrouhlou mapku kolem Königsbergu (Královec, nyní Kaliningrad), kam dá rakety proti radaru, aby rozstřílely radar proti raketám na cucky a na hadry. Bábinskýmu říkali, aby šel dolů, že tam čeká jeho poprava, což byl nějak popletený děj. Poprava nemůže být dřív než popravenej přijde. 
Proč carovi radar proti raketám vadí, když nemá ty rakety, není jasné. Jasné ale je, že když ty rakety mít bude, radar se dodatečně hodí dvojnásob. Carovi lidi si lámou hlavu, například i náš Zaorálek, podle Vondry dr. Cvach české politiky, proti komu ten radar vlastně má být. Přitom odpověď je jasná: proti tomu, co podezřele poletí k nám a k Západu. Kdyby car reagoval na radar adekvátně, měl by si taky postavit radar. To by bylo jedna jedna. Za Bábinskýho spravedlnost ještě nebyla vynalezena. Sekaly se hlavy, věšelo se, mučilo. 
Dneska se jen mluví a píše. 
I tenhle článek je toho důkazem. Ve slovech se utápí skutečnost, vrah může být najednou nevrah, radar na obranu je horší než střelná rampa, lidi to čtou, hltají ty nápady a nikdo už vlastně neví, jak to je. 
Každá blbost, ať prací prášek nebo názor, najde spolehlivě nejméně tisíc příznivců. 
	Pan vrah bude nevrahem, obrana je útok a vy už to chápete: spadla klec, svět je blázinec. 

Foto popis| Foto popis|

Chtěli jste komunisty, v krajích budou
6.11.2008    Mladá fronta DNES    str. 12    Názory
    Karel Steigerwald        
Dr. Rath si myslí, že komunisti už nejsou komunisti. Že komunisti jsou dnes jen lidi v ODS. To je maličká ukázka krkolomných blbostí, které ti spřeženci s komunisty jsou schopni vymyslet. 
	Dr. Rath se tomu může jen šklebit. Bude hejtmanem, může se producírovat, nadouvat, objektivní realita se mu posunula jinam, tak hurá do rudé náruče, které za svou slávu vděčí. Voliči, kteří tuto rudou národní frontu volili, nedostanou nic. 
Mají, co chtěli, nemůžou se divit. 
	Diskriminace komunistů, říkají, byla konečně prolomena. Jejich obliba však zázračně nestoupá, voliči jim dávají ve volbách plus minus stále podobný počet hlasů mezi deseti až osmnácti procenty. Hrají v republice roli extremistů, kterou v jiných zemích hrají nacionalisti, polofašisti, různé postkomunistické deriváty, které obsazují okraje parlamentů a sněmoven jako politický smog pro hrbaté duše. U nás jsou tyto skupiny nacisticko-dělnických či vlastenecko-černých straniček bezvýznamné. Voliče jim berou komunisti, strana také kuriózní, živořící na spasitelských komplexech a pocitech ukřivděnosti voličů. Komunisti si žijí v poklidu v parlamentních lavicích. Žádná konkurence je neohrožuje, lebedí si a odříkávají povinnou rudou mantru o vysávaných a zbídačených pracujících. Ostatní politické strany si k nim čas od času nemravně chodí pro pár poslaneckých hlasů, když je potřebují do svých krámů a handlů. 
	Voliči je nyní nahoru nevystrčili. K moci je přibírá ČSSD, či přesněji nynější Paroubkova strana. Dostali spoluvládu na severní Moravě, dostanou ji v dalších místech. Tak byly ledy prolomeny. Málokdo ví, že jediné, čemu komunisti skutečně výtečně rozumějí, je získávání moci, boj o moc, ovládání partnerů, lhaní lidem, lákání naivních duší na nízké výhodičky. Ta slavná Gottwaldova salámová metoda je stále v provozu: slibuj všem všechno, co chtějí slyšet, a u huby je ber postupně. Zařízni velké, pomůžou ti prostřední. Až budeš mordovat prostřední lidi, zatleskají ti malí. Pak skoč na malé. Nic není v politice slavnější než Leninův výrok o užitečných idiotech. To jsou ti, kteří ti pomáhají od začátku, takže je zařízneš až jako poslední. 
	Paroubek si myslí, že je chytrý a že slyší hlas lidu, jehož přání splňuje. Pustil si do kožichu komunisty, nám je pustil ke krajské moci. Ale komunisti mají být za to všechno, co provedli, spíš v duchovním i fyzickém vězení než u moci. Co se Paroubkovi v kožiše vyvine, není ještě jasné. Už teď má ve vlastní paroubkovské ČSSD komunistů všeho druhu dost. Možná si poslanec Jičínský napíše ještě jednu komunistickou lidovou ústavu. Možná zas komunisti paroubkovské sociály pohltí. Možná to všechno jen zablýskne a chcípne. Zůstane po tom jen ten Rathův škleb: komunistická strana je prý vycpaný strašák. 
	Dámy a pánové, co když není? Strašák už usedá do limuzín a otvírá hubu k vládě. Sedí na dobrém koni a stálo ho to na osobu jen třicet korun. Co udělá ten kůň, až dojde ke skutečné krizi? 

O autorovi| Karel Steigerwald komentátor MF DNES
Foto popis| O autorovi| Karel Steigerwald komentátor MF DNES
Foto popis|

Cenzura je reflex malých dětí: zavřít oči
5.11.2008    Mladá fronta DNES    str. 11    Názory
    Karel Steigerwald        
Máme nový zákon: Nikdo nesmí zveřejňovat odposlechy a informace o obětech některých trestných činů. 
	Sněmovna si stále ještě málo rozumí: není zde od toho, aby nám nasazovala náhubky. I kdyby to stokrát myslela dobře. Zákon chtěl řešit několik nedostatků. Zveřejňování totožnosti obětí trestných činů je pro oběti ponižující a boji proti kriminalitě to neslouží. Neexistuje žádný důvod totožnost obětí zveřejňovat. Lidé mají právo na ochranu své intimity, v tragické situaci dvojnásob. Kdo toto překračuje, je hyena. Hyen máme dost. Kamera se cpe do obličeje ženy, které ubili dítě. 
Jak vám je? ptá se hyena. Když jí to vytknete, řekne, že veřejnost má právo vědět a že on, hyena, jen informuje. Ale takové právo veřejnost nemá. Naopak oběť má právo na soukromí, ohledy, intimitu. To je velké lidské právo, na němž stojí civilizace, a kdo to nechápe, nepatří do ní. 
	Nabízet veřejnosti úryvky z policejních spisů a odposlechů vytváří obrovský prostor pro manipulaci, překrucování a dezinterpretaci a zároveň to vystavuje veřejnému hanobení lidi nevinné, jimiž jsou, marná sláva, všichni až do rozsudku soudu. Vytváří se tak svět právního šera, nejasností, náznaků a všelijakých kombinací. V takovém světě bují bezpráví. Slavná Kubiceho zpráva je toho pomníkem: dodnes nikdo právní cestou nezjistil, co vlastně řekla. Byl to skandální zásah do předvolebního boje, nebo poslední pokus o záchranu ohrožených policistů? Obsahem byly pomluvy, nebo závažná zjištění? Proč to nikdo nedošetřil? Ostatně, nacházejí snad úryvky odposlechů novináři, nebo jim je někdo s určitým záměrem podstrkuje? 
Takových příkladů je mnoho. 
Kus protokolu, úryvek z výpovědí, to vše na veřejnosti v senzačním balení. Nikdo nemůže vědět, co to vlastně znamená. Nikdo nezná kontext spisu, smysl vyšetřování, souvislosti... Tento takzvaný únik zaburácí, otřese dost okoralou veřejností a zmizí. Co to bylo? Smršť? Vichr? Jaký to mělo smysl? Politická hříčka, šarvátka, pravda, sprosťárna? 
	Toto chce Sněmovna asi napravit. A udělá opak: přidá další kus cenzury, další zákaz, zřejmě neústavní, nový náhubek sotva svobodné společnosti. Když zastřelí v háklivé politické scénce pana Kočku, má tisk mlčet? Jako ve světě Franze Kafky půjdou tisíce černě oděných lidí zvláštního ražení Břevnovem a nikdo nebude vědět proč. 
	Únikem informací z policejních zdrojů vyšlo najevo už mnoho důležitého, co veřejnost musí a má právo vědět: styky, kšefty, přešlapy politiků. Vyšlo také najevo, co si málokdo uvědomuje: spisy na polici leží, spí, nehýbou se nikam, jen z nich čas od času vyskočí kus na světlo boží a způsobí rebelii. A vyskakování chce Sněmovna zakázat? Aby ty shnilé věci dál ležely ve tmě? To je divné, nedemokratické, nebezpečné. Pravda, lépe by se vládlo, ale hůře by se pod vládou žilo. 
Policie pouští informace. Její věrohodnost je malá. Aféry nemají konec. Soudy soudí léta. Nepřesvědčivě. Často s podivnou argumentací, které se každý směje. Na veřejnost leze, co se chtělo držet v tmách. 
Zneužití v takovém světě je obrovské. Jsou vláčeni nevinní lidé. Trýzní se oběti. Zato vinní lidé mají spisy pečlivě zmrazené čert ví na které policii. Novináři to chtějí zjistit, někdy to i zjistí, jindy nahánějí nevinné. Sněmovna chce toto bezprávní prostředí zrušit uvalením cenzury. Zakáže o něm psát. Zákaz nemá smysl, ve svobodné společnosti se neprosadí. Média jej tisíckrát obejdou. Nedořešený problém bude trvat dál, jen se zhorší o jakousi kulhavou cenzuru. 
	Nízká kvalita a důvěra v policii, špatná reputace soudů, velká míra bezcharakternosti politiků, otrlost novinářů, drzost zločinu včetně politického, to má vyřešit cenzura? 
	To nemůže dopadnout dobře, protože cenzura nikdy žádný problém nevyřešila, ani nemůže. Cenzura je reflex malých dětí: zavřít oči, zalepit uši. 
	Bude tomu tak i teď: zákaz zveřejňování toho, co se novináři dozvědí, obohatí celý svinčík o další neprávní švindl, o obcházení špatného zákona. 

O autorovi| Karel Steigerwald, komentátor MF DNES
Foto autor| FOTO: PROFIMEDIA
Foto popis| MINULOST. Jaká hrůza se ještě zjeví?O autorovi| Karel Steigerwald, komentátor MF DNES
Foto autor| FOTO: PROFIMEDIA
Foto popis| MINULOST. Jaká hrůza se ještě zjeví?

Až bude udavač Filip rudým prezidentem
1.11.2008    Mladá fronta DNES    str. 10    Názory
    Karel Steigerwald        
Nakonec je Senát ze všech nejlepší: zmohl se jako jediný na pokus zakázat KSČM, tuto bizarní sirotu po zlatých časech vlády jedné strany. Nalezl v dokumentech KSČM a v projevech jejích vůdců 76 indicií, že jde o stranu, která porušuje ústavu i zákony. 
	Člověk, který komunismus prožil, žádné indicie nepotřebuje. Právní stát ano, o zákazu komunistické strany nerozhodne ani Sněmovna, ani vláda, nýbrž Nejvyšší správní soud. Na něm je, jak indicie posoudí a co z nich vyvodí. Patrně bude záležet na tom, kolik komunistů a sociálních demokratů v Nejvyšším správním soudu účinkuje, nikdo jiný se KSČM už nezastává. Sociální demokrati proto, že je potřebují k společnému vládnutí, komunisti proto, že se jich to týká osobně. 
	Celé to téma je trapné: podupání ústavy, všech zákonů, čtyřicet let vraždění, mučení, zatýkání, devastace země, velezrady, podpora okupačních vojsk a ničení lidských existencí nestačí českému demokratickému režimu ani naší nynější spravedlnosti k tomu nejjednoduššímu rozhodnutí: komunisti nemají ve svobodné společnosti co dělat. Přesněji, mají být v ilegalitě a skryti v šeru za hranou zákona mají snovat své bláznivé a fanatické utopie. 
	Ale kdo je má vlastně zakazovat? Ti, kdo je dodnes volí? Ti, kdo se s nimi spojují jednou kvůli této výhodičce, příště kvůli jiné? Mají je zakazovat lidi, kteří v KSČ byli? Jsou jich miliony. A proč je zakazovat? Pro ty jejich dnešní sladké řeči? Pro to blábolení o demokracii, o chudých lidech, o právu, o svobodě lidu? Na Hradě se 28. října dávala vyznamenání lidem, kteří proti komunistům bojovali, a také lidem, které komunisti mučili a nezákonně věznili. Pod tou slávou špacíroval Hradem Grebeníček jako by se nechumelilo. Příště, až bude prezidentem soudně rehabilitovaný udavač StB a vůdce KSČM Filip, mohly by ty komunistické oběti brát vyznamenání přímo z jeho rukou. I toho se můžeme dočkat. 
	A proč ne? Francouzi také milují své dávné katy, Robespierra a spol. Ale mají je bezpečně naložené ve formaldehydu dějin. Kdyby jim dnes chtěli oživlí jakobíni usekávat hlavy, milovali by je méně. Naši komunisti ve formaldehydu dějin neleží - jsou tu, k vládě mají blízko, dávají české i moravské zemi trapný, ale zasloužený odér Severní Koreje, Kuby a jiných skanzenů, kde komunistická strana ještě existuje. 
	Takto by vypadalo přenesení naší situace do jiného prostředí: NSDAP přežila válku, jen v pozměněné formě, a tvrdí dnes zhruba toto: Hitler se dopustil omylů, esesáci konali podle tehdy platných zákonů, s Židy se to přehnalo, ale postavily se dálnice, strana dala ženám rekreaci, mateřskou, dětem školky a písně. Nová NSDAP už je pro demokracii a s lidmi pro lidi. Norimberských zákonů se zřekla, i když ve své době světa rozděleného na nacistický ráj a židobolševiský plutokratismus byly částečně oprávněné. Patnáct procent Němců obrozenou NSDAP dál volí. Dovedete si to představit? 
	Soud je soud, ten může komunisty zakázat. 
Stejně tak mohou k soudu jít jako obžalovaní ti, kdo chtějí komunisty zakázat. Grebeníček, Filip a spol. řeknou: to je hanobení skupiny obyvatel, rasy, národa, přesvědčení a demokracie. Všechno je otázka interpretace. 
	Je teorie, že v demokracii smějí všichni všechno, že svoboda je i pro komunisty. Ale je také teorie, že svoboda a demokracie se musí bránit. 
Když se nebrání a začne se absurdně chápanou svobodou dusit, spolkne ji nějaký extremismus. Hitler i Gottwald svobody využili plně ke zrušení svobody. Ve věznicích a u popravčího kůlu či v plynové komoře mohli pak demokrati donekonečna mudrovat, že v demokracii je svoboda i pro Hitlera a Gottwalda. 
	A toto všechno bude právnicky promýšlet Nejvyšší správní soud. Bůh s ním i s námi. 

***

Komunisti nemají ve svobodné společnosti co dělat. Přesněji, mají být v ilegalitě, a skryti v šeru za hranou zákona mají snovat své bláznivé a fanatické utopie. 

O autorovi| Karel Steigerwald komentátor MF DNES
Foto popis| O autorovi| Karel Steigerwald komentátor MF DNES
Foto popis|

Nechceš radar USA? Budeš mít ruský
30.10.2008    Mladá fronta DNES    str. 10    Názory
    Karel Steigerwald        
Celá debata o radaru se dá přeložit do jednoduché otázky: ke kterému mocenskému uskupení chce Česká republika patřit? Pošetilci, nezodpovědní pacifisté a lidi spřažení s Ruskem řeknou: k žádnému mocenskému uskupení patřit nechceme. Tato odpověď nám nezaručuje bezpečí, ale Rusům zaručuje, že se jednoho dne dočkají návratu. Takto je svět zařízen, žádné neutrální ráje nejsou, pro maličké země tím spíš a pro Českou republiku, usídlenou na evropské křižovatce, dvojnásob. 
	Bojovníci proti radaru i bojovníci za radar by si měli otázku takto položit: Jaký radar chci? 
Možná se jim pak bude lépe rozhodovat. Být proti USA je efektní, vzrušující, lidi to baví a shromažďují všelijaké protiamerické důvody. 
Až se bude jednat o radaru z Ruska, nikdo shromažďovat protiruské důvody nebude, nikdo nebude demonstrovat ani hlasovat proti. Rusové u nás už měli rakety, dokonce i jaderné nálože, nikoho se neptali, nikdo neprotestoval, a jestli ano, tak ho rychle dali do vězení. Odpůrci radaru z USA jsou v paradoxní situaci: za to, že mohou protestovat, vděčí politickým svobodám, které právě USA představuje ze všech svobodných zemí nejvýrazněji. Až se naše země zas přesune k Rusům, bude po svobodách i po protestech. Kdo sleduje nynější putinovskou politiku, ví, o čem je řeč. Radar ano, či radar ne - to představuje komplex kulturních a civilizačních možností asi tak, jak ho představuje nabídka civilizace moskevské a washingtonské. Z nich je třeba si vybrat. 
	Češi mají odjakživa vzácný talent rozhodovat se v těch nejzávažnějších otázkách špatně. Vybrat si mezi atlantickou civilizací a civilizací ruského samoděržaví není obtížné. Všechna fakta jsou známá, informace na talíři, názory jasné, počínaje Havlíčkem (po návratu z Ruska), konče třeba tímto článečkem. A špatné rozhodnutí je přesto na spadnutí. Argumenty jsou už nashromážděny: radar je nezdravý, vrhá nás do područí USA, přiláká odvetu teroristů. Zdravotní závadnost je politický humbuk, věda ho nepotvrdila, područí nám hrozí, ale ne z USA, a říkat, že radar přiláká odvetu teroristů, je totéž jako říkat, kdo zamyká dům, láká lupiče. 
	Opozice, které v dobách, kdy vládla, radar nevadil, z něj teď učinila (vedle třicetikoruny) zásadní vnitropolitické téma, které má rozdělit národ a opozici pozvednout k moci. Je to hloupý obchod - místo hlubšího spojení se společenstvím demokratických zemí pofiderní čtyřletá vláda ČSSD. Ohrozit kvůli čtyřem či osmi letům moci bezpečí státu je divný obchod. Socialisti ho chtějí udělat. Pacifisti a jiní snílkové by si měli uvědomit, že být proti radaru z USA neznamená, že radar mít nebudeme, nýbrž že ho budeme mít ve stejné či jiné formě z Ruska. 
Kde je mocenské vakuum, kde je vyklizený prostor, tam se velmoc, která je po ruce, přirozeně vsákne. Rusové se ještě neodmysleli z ideje, že Česká republika je maličké bližší zahraničíčko, z nevděčnosti Čechů dočasně kamsi zatoulané či vypadlé z hnízda. 
	Talent rozhodovat se špatně je vždy založen na špatně nastavené hierarchii problémů. Důležité pro Českou republiku není, kdo tu bude čtyři roky vládnout, nýbrž kam ta republika strategicky náleží: k samoděržaví, nebo k demokracii? 
Vlády se střídají, žádná nevydrží dlouho, strategické umístění země je trvalejší děj - a vždy zemi něco zásadního přinese. Co přinesli Rusové, či přesněji Sovětský svaz, víme všichni. Pokud to zas chceme, a Rusové toho doma mají dost, buďme proti radaru z USA. Ale musíme to říkat vědomě: nechci radar, chci způsob vlády z Ruska. 
	Všechno ostatní jsou výmluvy nezodpovědných a krátkozrakých lidí. 

***

Důležité pro Českou republiku není, kdo tu bude čtyři roky vládnout, nýbrž kam ta republika strategicky náleží: k samoděržaví, nebo k demokracii? 

O autorovi| Karel Steigerwald komentátor MF DNES
Foto popis| O autorovi| Karel Steigerwald komentátor MF DNES
Foto popis|

Normalizace se vrací
27.10.2008    Mladá fronta DNES    str. 08    Názory
    KAREL STEIGERWALD        
Pohroma, která postihla ODS, je skutečně unikátní. Možná je hlubší, než se zdá i vítězům. Ti si myslí, že je to odrazový můstek k převzetí vlády. Nešlo sice o volby do Sněmovny, ale pokud bude následovat rozklad vládní koalice a vnitřní rozval ODS, může se tak stát. Už teď je patrné, jak bude převzetí moci vypadat v krajích. K moci se po devatenácti letech vracejí komunisti, někde otevřeně, jinde zatím jen skrytě, což je totéž. Paradoxem je, že si to Paroubek ani nemusí přát, jinou možnost než spolupráci s komunisty nemá. 
	Příští politický zápas bude o tom, kdo je v zemi pánem – ČSSD, nebo KSČM? Pokud si někdo myslí, že to voličům vadí, mýlí se. Tento výsledek je jasný od prvního kola voleb, po týdnu ho nikdo z voličů nepřišel opravit. 
	Smyslem zvratu ’08 je odčinění listopadu ’89. Nebo ještě lépe: restaurace normalizace. Nejde o návrat komunistické ideologie, nýbrž o návrat reálné ideologie normalizační, v níž bylo brebtání o komunismu už jen povinnou, ale bezvýznamnou mantrou pro Jakeše a jiné děti. Kdo bude v zemi pánem, kam to všechno směřuje, ukázal jasně pohřeb zavražděného pana Kočky. Mně nejvíc ze všeho připomínal chmurně patetické demonstrace Lidových milicí při oslavách jejich Února. 
	Politologem být nemusíte, ani jiným mudrcem, stačí mít oči a pozorovat jimi tu okázalou demonstraci síly.

Paroubek prohrál
23.10.2008    Mladá fronta DNES    str. 10    Názory
    Karel Steigerwald        
Každé vítězství je v podstatě Pyrrhovo. Po vítězství následuje pád. Na to by měl Paroubek při svém jásání myslet. Jde nahoru, koukám na něj, mává rukama, nadává poraženým, zanedlouho půjde kolem mě zas dolů. To je osud politiků.
	Je nepochopitelné, proč chce teď vyhrát. Celá jeho parta dobře ví, že zemi čekají nevyhnutelné reformy. Topolánkova vláda je začala. V omezené míře, pomalu, škrcena nestabilní vládou, koaličními partnery, Tlustým i opozicí. Ale začala.
Po deseti letech tápání, žvanění, zbytečných afér, skandálů a neplodných válek mezi politiky všech barev je to pokrok.
	Paroubek se dostal na kraje. Tam program nepotřebuje ani reformy, stačí plodit aféry, odvolávat a jmenovat úředníky, rozdávat peníze, odhalovat konkurenci, šířit zmatky.
Pokud se ale dostane výš, k vládě, bude muset mít nějaký program.
	Jiný než reformní se nenabízí. S obsahem volební kampaně se vládnout nedá. Ledaže by pokračoval v zadlužování státu a odkládání nepopulárních, ale nutných reforem, jak to ČSSD svých osm vládních let dělala. Reformy založené na dluzích vlády a na rozdávání nemají velkou budoucnost. To Paroubkovo vedení také ví. Obvyklé v politice je, že opozice nechá vládu reformy udělat, čímž se vláda logicky připraví o oblibu, padne a pak přijde hostina vítězů - opozice přebírá vládu a užívá plnými doušky dobrodiní reforem - až do vyčerpání zdrojů. Pak padne a o moc se hlásí někdo, kdo zas má chuť na reformy a na splácení státních dluhů. To je normální politický cyklus.
	Paroubek je netrpělivý, chce vládu už teď. Jako by nevěděl, že reformy zdravotnictví, důchodů, daní, pracovního práva atd. se na něj cení - populární nebude žádná z nich, udělat je třeba všechny. Ale položí si ČSSD otázku: Máme na to kapacitu? Je druhá cesta - reformy nedělat a postavit vládu, stejně jako volební kampaň, na čirém humbuku a na korupci voličů pod rouškou sociálního státu. To chvilku vydrží, úpadek je zprvu neviditelný, může vypadat i jako kus blahobytu - stát přidá tady, tamhle, tváří se jako rozšafný hýřil, lidi to berou. Je to běh na čas po trati, jejíž délka je neznámá: kdy to krachne a přijde pád?
	Nejsmutnější je, že na populismus typu Paroubek nedoplácejí takzvaní boháči, proti kterým je namířen, nýbrž obyčejný lid, občané. Boháč si poradí i v zemi úpadku, případně přesune firmu jinam. Lid ne. Lid jde za populisty, věří, že mu něco dají, a ta víra může být dlouhodobá. Česká republika ale už nemá moc času, reformy se kvůli zmatenému vládnutí odkládají už nejméně deset let. První krůčky k nim chtějí Paroubkovi populisti zadupat, aby je to vyneslo nahoru. Možná vynese, ale nahoře, bože můj, budou na ně civět zas reformy. Kdyby si počkali, mohli dopadnout jak Fico. Reformisty svrhnout, reformy nechat, formálně zrušit nějakou kosmetickou a okrajovou část reformy a chápat tiše jejich nezbytnost a užitečnost. Tak se vládne.
	Problémem vítězství je také počet vojáků. Pyrrhos myslel, že jich má nepočítaně, Paroubek se ohání 40 procenty voličů a podobně jako ten Pyrrhos se staví do čela všeho lidu. Je vítěz voleb, kam 60 procent voličů nepřišlo. Proč nepřišli, nikdo neví. Možná nechtěli nejen Topolánka, ale ani Paroubka, když mu nedali hlas. Tak to v demokracii chodí, každý Pyrrhos by měl vědět, že vítězství je vrtkavé. Příště přijdou jiní a bude to.
	Státník dělá nepopulární opatření. Ale packal je může dělat taky.
Politický šejdíř se chce zalíbit lidu. Ale státník se mu musí zalíbit taky, jinak ho nezvolí. To jsou soutěsky, jimiž to v politice chodí. Srazit vládu na počátku reforem je neprozíravé. Vlády padají na jejich konci. To Pyrrhům známo není.

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Na počasí nemá politika žádný vliv
21.10.2008    Mladá fronta DNES    str. 10    Názory
    Karel Steigerwald        
Haiku 

Diář Karla Steigerwalda 

Dneska je toho hodně, co se stalo: první podzimní mrazíky a plískanice, začínající konec babího léta, polední slunce ještě hřeje, listí už se jen sem tam drží větví. Nic se nedá vynechat, pozornost haiku si zaslouží všechno. 
	Mrazíky a plískanice nemusí ještě nic znamenat. Volby to byly krajské. Možná v zimě bude mnohem hůř, třeskuté holomrazy a vánice. 
Představte si Sněmovnu jen oranžovorudou. Možné to je. Vítězství vždycky určují ti poražení, to si pamatujme. Nebýt poražených, kde by byl vítěz? Babí léto bylo krásné. Na tom není nic divného, vždycky to tak je. Malíř podzim, paleta barev a jiné hrozné školní výrazy. Podzimem celoroční kýč vrcholí. Až dojde ke globálnímu oteplení, podzim už nebude. To už nebude možné vzkřiknout, politiko, vlez mi na záda, a vyjít si do lesů, mezi ty příšerně kýčovité barvy, k tomu sladkému lesnímu zápachu hnití. Podzimu je politika jedno. Nereaguje na ni. Ať dopadnou volby jak dopadnou, podzim si jde svou cestou. 
Svou cestou teď půjde i spousta politiků, kteří začnou náhle přebývat. Lesy plné členů ODS, lidovců, zelených, kteří jsou na podzim oranžovožlutí. Sociální demokrati z krajiny zmizí, naskáčou do úřadů a grémií, do výborů a komisí. Vsaďte se, že se dostane na každého. Židlí je vždycky tolik, kolik je vítězných zadků. Příroda je tu zatím pro všechny, ale politici pravice si ji užijí víc. 
	Nepočítejte s tím, že politiků nějak ubude. Místo těch, co půjdou do lesů na procházku, mrknout se, co tropí malíř podzim, vyskáčou ze zásobáren jiní. Lepší nebudou. Zas uslyšíme z nových úst, že budou reformy, že se to jinak zhroutí, což lidi nebudou slyšet rádi, protože se to zhroutí. Zhroucení nebude zprvu vidět: smrt se ohlašuje tancem, slunce bude dál hřát nad plískanicemi, jako by indiánské léto nikdy nekončilo, a lidi budou mít pocit, že se vrací léto. Nové krajské vlády to způsobí. Mají osvědčenou a voliči milovanou metodu: půjčky, dluhy, lidem dary. Když si krajský hejtman vypůjčí třeba přesně asi skoro sto miliard korun, připadne na každého občana kraje 75 854 korun ročně. To už je pěkné přilepšení, to může slunce hřát až do Vánoc. 
Když si vypůjčí ještě víc, může na občana také ještě víc připadnout. Politika na počasí vliv nemá, ale počasí na politiku ohromný. Voliči nepřišli, že pršelo. Nebo hřálo slunce. Jeli sázet. Nebo sklízet. I básník zpívá v jednom haiku: Prší, prší, jen se leje a já chodím bez naděje. I v sobotu jsme si to zpívali, my pravicoví političtí idioti, jak trefně řekl vítěz Paroubek. A přitom nepršelo, zářilo slunce. I ten zlatý kotouč vyšel ze skrýše, co má v rudém šípku na mezi, by si zatančil s námi, s vítězi, napsal by básník Ivan Florian Skála. Mně se zdálo, že volby měly vliv i na slunce. Není to pravda. Večer zašlo, vítězové měli po parádě, zatímco my poražení jsme se sunuli plandavým krokem domů, kde nás čekala studená jen plotna a vztek manželčin. 
	Nejvíc ze všech to měl promyšlené Josif Stalin. Říkal, že i na naší ulici bude jednou svátek. A nad nacismem zvítězil v květnu, v květu, v máji veselém, aby i on sám, Josif, vypadal jako jaro, květ a máj. Sametová revoluce zvítězila koncem listopadu, proto z ní už nic není. Co byste chtěli, v plískanici, v mrazu, ruce studentů přimrzají k sestře pušce. 
	I Gottwald si vybral únor, beranici, zmrzlý řemen sestry. Nečetl Stalina pořádně, asi se mu strachem pletly řádky. 
	Paroubek by do toho nikdy nešel za plískanic. Proto máme teď krásný, zářivý podzim, hrající oběma barvami: oranžovou i rudou. 
	Ano, tiše do vody padá list, kraje jsou rudé, co s námi bude? 

Foto popis| Foto popis|

Kraje nebudou oranžové. Spíš zrudnou
20.10.2008    Mladá fronta DNES    str. 11    Názory
    Karel Steigerwald        
Vítězové bývají zpití. Poražení se střílejí. Čeští poražení se však nestřílejí, nýbrž porážku interpretují jako cosi normálního, zatímco čeští vítězové mají absolutní oči. 
	Paroubek chce, aby padla vláda. Neví, že za dob Grosse na tom byla po krajských volbách ČSSD ještě o chlup hůř? A neví, že prezident jmenoval postupně celkem tři její premiéry? Na jedno volební období je to rekord. Prezident nic jiného ani udělat nemohl, při sestavování vlády platí výsledky voleb celostátních, nikoli krajských. 
	Topolánek prohrál všechno a podle všech politických zvyklostí by měl opustit vedení strany bez ohledu na to, jaká vysvětlení si připraví. Jeho koalice umožnila nepřátelům reforem, aby z marginálního poplatku u doktora udělali klíčové téma voleb. Těm, kdo reformy chtějí, nabídla jen matný odlesk toho, co slibovala. Zatímco voličů ČSSD se aféry, skandály či pochybní přátelé nijak nedotýkají a populistická hrubost Paroubkova je jim příjemná, voliči ODS jsou na toto citliví. Langerovi neodpustí lobbing ani dluhy. Vířivka i vyděrač amatér Morava nadělají u voličů víc škody než sto Paroubkových podezřelých přátel. Koalice jako reformní vláda nevyhověla nikomu. Pro levici reforem moc, pro pravici naopak málo. A matných. Kompromis je v politice nutný, ale některé jeho podoby se nezavděčí nikomu. Navenek se vláda jevila jako družstvo s jedinou náplní: hasit aféry. Šikovná nebyla ani v tom. 
	Politologové chválí účast. K volbám šlo 40 procent voličů. Z nich 36 procent dalo hlas ČSSD, 23 procent ODS a 15 KSČM. Přeloženo: ČSSD volilo 14,4 procenta všech voličů, ODS 9,2 procenta a komunisty 6 procent. To na dramatický celonárodní zápas neukazuje. Většina voličů se o volby z nějakých důvodů nezajímá. Výsledky však platí a rozhodují. 
	Paroubkovi se na krajské úrovni splní, co rád popíral. Bude dělat tiché či veřejné koalice s KSČM. 
Kraje nejsou oranžové, nýbrž zrudly. Šedesáti procentům nevoličů to klade otázku: to jste chtěli? Tolik lidí, kteří k volbám nechodí, nelze označit za lhostejné občany. Většina patrně nemá koho volit. Nebo z nabídky nikoho nechce. Některé móresy lidi znechucují. Lidovci už mají jen dvě témata: že Čunek nekradl, a házet písek do kol reforem. Tím nás otravují dva roky. 
	ODS řeší, jestli je Tlustý gauner a Morava hlupák, zatímco u Langera pochyb není: půjčovat si od toho, pro koho lobbuje, může jen politický sebevrah. Zelení jsou extremisté s vládní koalicí obtížně slučitelní, ale podíl na moci chtějí jako velká strana. Takových věcí má koalice víc. Výsledek je matný, reformním étosem už nevoní, naopak trochu páchne. Opozice však páchne také, mnohdy výživněji. 
	Kdo proto nešel volit, měl by si do konce týdne rozmyslet, zda dát rudé koalici i Senát, nebo s ucpaným nosem jít do druhého kola. To první zápach neodstraní, to druhé rudou koalici alespoň oslabí. 

O autorovi| Karel Steigerwald komentátor MF DNES
Foto popis| O autorovi| Karel Steigerwald komentátor MF DNES
Foto popis|

Paroubek se diví, co mu vlastně vyčítají
15.10.2008    Mladá fronta DNES    str. 11    Názory
    Karel Steigerwald        
Pobouření Ing. Paroubka je upřímné. Žasne, co si ta chamraď všechno nepietně dovoluje. Nechápe, proč mu vlastně něco vyčítají. Žije v jiném světě. 
	Jak ten jiný svět vznikal? Po ruské okupaci v roce 1968 mohl být komunistou už jen úplný pitomec a Jiřina Švorcová nebo vychytralý gauner. Zanícené komunisty ze strany vyhodili, zůstali kariéristi, hrabivci a slouhové. Sem tam snad originální výjimka. KSČ už nešlo o budování utopie, nýbrž o správu reálného socialismu, rozuměj o službu okupantům. Ta se vyplácela. Doktor Husák dal heslo: Soudruzi, nebojme se odměňovat. Slavný byl také výrok režimního umělce: Teď v těch sábech budeme jezdit my! 
(Saab byl symbolem luxusu.) Svět ideologie skončil, začal svět majetků. Vily, západní auta, zájezdy ke kapitalistickým mořím a Tuzex. I okresní tajemníci kouřili americké cigarety, pili Coca-colu a whisky. 
	Vznikl, řečeno žargonem tehdejší propagandy, estébácko-tajemnickovekslácký komplex, který obsluhoval stát. Lidé směňující pod dohledem StB na ulici valuty bohatli. Bohatli řezníci, zelináři, automechanici. Jejich bohatství plynulo z exkluzivního přístupu k nedostatkovému zboží či službám. Platy komunistických funkcionářů byly vzhledem k příjmům lidí z té kouzelné sféry směšné. Tak vzniklo spojenectví komunistické okupační správy s boháči normalizace. Kdo měl černé příjmy, platil nahoru, na ředitelství, na okres, tajemníkům i estébákům. Systém běžel. Uplatnilo se v něm mnoho lidí, kteří získávali velké příjmy, ale také jakousi feudální nadřazenost nad spoluobčany. Vždy mohli brnknout klukům z federálu a bylo po problému. Ale také jim museli platit. Tito lidé dnes vystupují ve většině afér. Pocházejí z černých směnáren normalizace, z podniků zahraničního obchodu, z restaurací a jídelen, z maloobchodních prodejen. Všude byli vedoucí, náměstci, zástupci. Často se navzájem znají už z těch rajských dob, kdy vytvářeli svůj první kapitál, první, jak říkají, melouny, a hlavně normalizační mravy. Jejich partnery byli komunističtí funkcionáři. Někdy to splývalo v jedné figuře. Dohromady vytvořili normalizační civilizaci. Politika jim byla dobrá jako služka a krytí. Politici si jich vážili: mají prachy a dávají nám. Tolik by dr. Husák nikdy nedal. 
	Tato normalizační šlechta bez potíží přeplachtila do demokratických poměrů. Mravy nezměnila. Už neprodává svíčkovou či výjezdní doložku pod pultíkem. Svobodný trh jí nabídl nové možnosti: banky, akcie, nemovitosti, státní peníze. Dnes už zas platí: veksláci, estébáci a komunističtí aparátčíci udávají tón. Krok za krokem se zmocňují státu. Politiku, tu koupenou služku, drží pod krkem. 
Když nebude sloužit, kopnou ji do zadku. Najdou si jinou. Pocházejí z galerky, dnes sedí v luxusních vozech, v palácích, kde se na ně šklebí lev nebo žralok. Myslí si, že představují kapitalismus. Obecný lid si to myslí také. Ve skutečnosti jsou temným dědictvím Husákova reálkomunismu. Pod neopatrným heslem „Nejsme jako oni“ byli připuštěni do svobody. Zabydleli ji po svém těmi nejprimitivnějšími návyky. Ing. Paroubek se upřímně diví, že to někomu vadí. Považuje svět normalizace za přirozený. Co mu vytýkají, nechápe. Když se střílelo, nebyl tam už. Tak co má být? Skoro každý předák dnešních afér patřil k normalizační elitě: člen KSČ, agent StB, taxikář, vedoucí Masny, vedoucí kontroly RaJ nebo alespoň krajský cenzor. 
	Za nimi je podnikatelský svět skrytý. Nesoutěží v polykání eurobankovek, produkuje hodnoty. Díky tisícům neznámých kapitalistů za třicet let už nebude vidět, že tu komunisti kdysi byli. Pokud to všechno dnes panující galerka nezadusí. 

O autorovi| Karel Steigerwald, komentátor MF DNES
Foto autor| FOTO: ČTK
Foto popis| MASNA. Národní podniky pominuly. Známosti ne.O autorovi| Karel Steigerwald, komentátor MF DNES
Foto autor| FOTO: ČTK
Foto popis| MASNA. Národní podniky pominuly. Známosti ne.

Paroubkova presumpce viny: Paroubek má jít
11.10.2008    Mladá fronta DNES    str. 10    Názory
    Karel Steigerwald        
Kočkova vražda na křtu Paroubkovy knihy Česko, Evropa a svět očima sociálního demokrata nemá s politikou nic společného. V tom má Paroubek pravdu. Je to rodinná tragédie, i v tom má pravdu. Voliči by tu vraždu do politiky neměli tahat. 
	Posuzovat však musí Jiřího Paroubka. Jeho dobrý známý na jeho večírku zavraždí jeho dobrého známého. To je velká tragédie i pro Jiřího Paroubka. Stačí, když si on sám představí, že by třeba Dalík zastřelil na křtu Topolánkovy knihy Langerova syna. Co by na to on, Paroubek, říkal, co by požadoval, jakými pietními slovy by situaci charakterizoval? Víme to, udělal to už mnohokrát. I bez vraždy viděl (třeba v policejních odposleších) ztrátu politické důvěry, žádal presumpci viny, viděl spojení politiky a mafie. Viděl, že vláda ztratila kredit i důvěru a měla by odejít. Pryč ji chce poslat hned po volbách. 
Říká: Až do vyšetření musí dotyčný zmizet. 
	Chytil se do vlastních tenat. Zmizet tedy musí i on. Nikdo dnes neví, jaké je pozadí té vraždy, proč se stala, kdo a co sledoval. Paroubkovi nezbývá než vzít vlastní slova vážně a až do objasnění celé záležitosti a jeho role v ní odejít z politiky. Musí vyvodit důsledky, které tak razantně žádá po jiných: politik, jehož známí vraždí na jeho oslavě, nemůže mít důvěru nikoho. Snad až později, po rozpletení všech souvislostí, možná, že by eventuálně... Taková je tragédie Jiřího Paroubka. Pokud zůstane, stane se figurou bez důvěryhodnosti. Vůdce opozice, politik s ambicí na premiéra i na prezidenta s vraždou v zádech? 
	Chce snad důvěru získat zpět tvrzením, že odešel z místa vraždy včas? Důležité přece je, odkud odešel, z jaké společnosti, z jakého prostředí. Paroubkův mravní zákon je neúprosný: kdo ztratil důvěru, ten jde. U politika platí presumpce viny. Tak to Paroubek před časem stanovil. Lidé, které ustavičně odvolává, mu mohou dnes odpovědět: Co se ukradlo, může se vrátit, ale zavražděný neobživne. Tento strašlivý cynismus bohužel poměry popisuje dobře. Půjde-li to tímto tempem dál, dočkáme se vražd při volbě prezidentů, v parlamentu, ve vládě. 
	Kdyby se Kubiceho zpráva (vražda ji chmurně rehabilituje) opravdu uzavřela obvyklými policejními a soudními postupy, mohli být aktéři té zprávy ve vězení, nebo očištěni. Její ignorování je vzkaz: Můžete vše, trest nebude. Ale bejlí se vždycky má trhat hned. Zavražděný by mohl zůstat naživu a ten druhý by nemusel vraždit. Poměry vrcholící vraždou na křtu rostou k tomu už léta. Ničemnosti nestíhány, netrestány, uznávány. Zkuste tuto úvahu: kdo si bere na křest s lídrem opozice pistoli? A obráceně: koho ten lídr na křest zve? Všechny směry této úvahy vedou k jedinému: ke ztrátě politické věrohodnosti. I když by Paroubek ty známé a kamarády stokrát zavrhl a stokrát zaútočil na politické odpůrce, důvěru mu to vrátit nemůže. Naše politické prostředí je ubohé, ať se díváte, kterým chcete směrem. Najít vrchol té ubohosti je těžké, stále stoupá nahoru. Před týdnem by nikdo nevěřil, že vražda na křtu knihy je možná. Asi nás čeká, co si nikdo dnes nedokáže představit. Prokousne nějaký politik ve sněmovní konkurenci hrdlo za bílého dne? Bude chlemtat tu zelenou, modrou, či rudorůžovou nenáviděnou krev? 
	Plačte. Paroubek neodstoupí, baží po moci příliš. Něco si vymyslí, třeba začne naznačovat, že za tou vraždou stáli jeho političtí nepřátelé. Že vraha podplatili. Že snad prý případně sami... Paroubek dobře ví, že čím je lež nehoráznější, tím je zajímavější. Pieta po vraždě Václava Kočky bude velmi nepietní. Džinové, které si Paroubek přitáhl do politiky, vyletují z lahví a metají zlo. Přesto Kočkova vražda s Paroubkem a politikou ČSSD nesouvisí. Je to velká lidská tragédie. 

***

Paroubkovi nezbývá než vzít vlastní slova vážně a až do objasnění celé záležitosti a jeho role v ní odejít z politiky. Musí vyvodit důsledky, které tak razantně žádá po jiných. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Nehrozí konec kapitalismu, jen svobody
10.10.2008    Mladá fronta DNES    str. 09    Názory
    Karel Steigerwald        
Poruchy na finančních trzích jsou příležitostí pro populisty, aby se předvedli jako zachránci a starostliví hospodáři, kteří žijí pro blaho drobného člověka. Je to šance i pro proroky, kteří věští konec kapitalismu a otvírání nového (rozuměj zase socialistického) řádu. Těchto báječných šancí k mazání medu a slibů využívají politici všech barev a ve všech možných zemích. Lákadlo je tím větší, čím méně voličů problémům finančních trhů rozumí. Čím složitější jsou bankovní manévry a maléry, tím větší množství voličů na báchorky politiků skočí.
	Opravný proces, kterým se mají finanční poměry napravit, je ve skutečnosti (úspěšný) pokus vlád proniknout ještě více a hlouběji do svobodného světa občanů za jejich peníze. Poměry, které mají rázná populistická opatření napravit, ve skutečnosti nenapravují, nýbrž prodlužují jejich trvání a zvětšují jejich závažnost. Zvětšují politickou moc vlád a jejich schopnost podle politických úvah redistribuovat hodnoty od jedněch k druhým.
	A to většinou nikoliv, jak vlády rády tvrdí, od bohatých k chudým, nýbrž od voličských daní k šikovným šíbrům. Plán Ing. Paroubka garantovat státem vklady bez omezení výše je dobrý příklad. Náš populista se bije za ty nejbohatší, jimž by jejich nejvyšší vklady kryly daně i těch nejchudších. Z hlediska socialistických idejí je to nesmysl, ale o to Paroubkovi nejde. Chce ze sebe vytvořit (před zraky těch nejchudších) dobrotivého zachránce všeho a vždy. Je to stejný mechanismus jako boj proti třiceti korunám u lékaře: poplatky (jejich limit) snižují oproti předešlému stavu desetitisícové výdaje za léky tisícům vážně nemocných pacientů - lepší příklad solidarity stěží najdete. Ale boj o třicet korun zní efektněji.
	Jako vždy, když jsou vážné problémy, politici zvolí nejhorší možná řešení. Dočkáme se jich i nyní a patrně po celé planetě. Teorie o konci kapitalismu, o jeho proměně v něco lepšího se množí každým dnem a s pádem každého finančního ústavu. To povzbudí vlády v jejich chuti zabírat stále větší kus území, na kterém nemají co dělat.
Když po teroristickém útoku z 11. září zesílila z pochopitelných důvodů policejní ochranná opatření, objevily se stovky stížností na omezování lidských svobod a práv. Jako by snímání otisků prstů na letišti či filmování vrat nějakého vyslanectví se svobodou lidí souviselo.
	Zato když se na svobodu zaútočí skutečně vážně, je ticho - nezodpovědné a hazardní bankéře budou zachraňovat statisíce voličů. Pod záminkou ochrany střádalů budou vlády ještě víc vnikat do finančního sektoru a páchat tam ve jménu dobra stejné škody jako všude jinde, kam už vnikly. Připomeňme si desítky let trvající regulaci bytů -měla vyřešit bydlení chudých. Nevyřešila nic, jen levné bydlení pro zámožné a šikovné. Chudé odstrčila na černý trh s drahými nájmy. Vyvolala umělý nedostatek bytů, aby jejich ceny byly vysoké. Bytovou krizi držela při životě pomalu celé století. Přesto za regulaci, která za desítky let sociální bydlení nevyřešila, opět ve jménu sociálních ohledů populisti bojují. V čele opět známá firma, Ing. Paroubek. Navrhuje, aby stát podporoval výstavbu levných bytů. Je to jen další převlek vychytralého lidumila. Vezměte jeho návrhy vážně a za chvíli poletí (černé) nájmy zase nahoru.
	Kapitalismus totiž ani za regulací nezanikne, protože nezanikne ani hodnota zboží (včetně bytů a lékařské péče), jen se odstěhuje do černé ekonomiky úplatků, dvojích cen a jiných (politických) výsad, což vše zdraží život zejména pro chudé a ty, kteří nebudou mít přístup k mocným přidělovačům a výsadám. Boj vlád proti finanční krizi není boj proti kapitalismu, nýbrž boj proti svobodě.

O autorovi| Karel Steigerwald, komentátor MF DNES
Foto autor| FOTO: AP
Foto popis| ZNÁRODNÍME. Co zachráníme, to nepustíme...O autorovi| Karel Steigerwald, komentátor MF DNES
Foto autor| FOTO: AP
Foto popis| ZNÁRODNÍME. Co zachráníme, to nepustíme...

Je podzim, mlhy, pak i Sibiročka
7.10.2008    Mladá fronta DNES    str. 10    Názory
    Karel Steigerwald        
Haiku 

Diář Karla Steigerwalda 

Na podzim, když padá listí, vylejzají komunisti. Tak znělo jedno rokenrolové haiku za časů Husáka a raket SS. Bylo obrazotvorné: v listí něco šustí, chruje se, vykoukne, zmizí, zas jukne a šup – komunista je venku a volá: Ne americkým raketám, ačkoli šlo o rakety, které do země vozili z Ruska. Bylo to také haiku naivní, myslelo si, že komunisti vylejzají jen na podzim. 
	Takové počasí zas máme. Mlhy, sychravo. Pesimista se raduje, že je důvod k pesimismu. Každý den je o chlup hůř než včera. Včera na nás jukl z listí komunista Filip, který je nominálně úplně jiný komunista, než jsou komunisti, ale z listí leze taky. Co vyjukne zítra? Víc mlh, teplota klesá, je hnití listí a divný pach zániku. Za chvíli budou volby a takový optimista, který by volal: Brzy po zimě bude jaro, asi neexistuje. Ve skutečnosti se blíží teprve Paroubek, pak teprve listopad, leden... K jaru daleko. Paroubek slibuje, že za nás z našich daní zaplatí poplatky u doktora. Inovace většího formátu ho nenapadne: ať za nás z našich daní zaplatí naše daně! Lidí, kteří tomu uvěří, bude dost. Pravice se holedbá, že v listopadu nebudou víza do USA. Měl by říjnový Paroubek jako protizbraň slíbit, že v prosinci nebudou víza do Ruska a v létě že sem zas přivezou rakety SS, zbraň míru. Chápete tu předvolební sílu těch slibů? Děda Mráz, Sibiročka, jolka a tak dál? 
	Když ještě Sibiročka s Chruščovem v této zemi panovala, vykradli v naší obci hračkářství. Nechali tam vzkaz: Nehledej nás, vzal to děda Mráz. Až to rozdá, přijde zas. Krádež se rázem změnila ve spravedlivou, tehdy vychvalovanou redistribuci od těch, kteří hračky mají, k těm, kteří je nemají. I to může zas být předvolební téma: vezměte lidem, co mají, a dejte to těm, kteří to nemají. To je spravedlivé, ať už je počasí kalné nebo ne. 
Počasí se politice dost podobá. Sliby, toto že někdo dostane, tamto že mu bude zařízeno, že je slunce samo od sebe, nebo tma v noci, že jsou hvězdy a nemoc zadarmo, že teplota padá a nikdo neví, proč to všechno je. To se to pak hlasuje. 
Listy se krásně zbarvují, jak tváře kandidátů, na holých větvích se zachycují matné stopy mrtvého už léta a do toho kýče právě meteorolog Paroubek prorokuje: Bude zima, led, Rusáci a černá slovanská noc bez radioaktivního západu. 
	V muzeu moderního umění v N. Y. vystavují umělecké dílo – provázek napjatý mezi zdí a podlahou ve tvaru lichoběžníku. Dílo muzeu daroval jedinec. Od léta (horko, slunce), kdy jsem to viděl, až dodnes (mlhy, listí) mi vrtá hlavou, co jedinec muzeu vlastně daroval? Provázek, čtyři připínáčky? Nebo tajemství úhlů, které provázek svírá se zdí? Byl dar v podobě středoškolské úlohy, sestroj trojúhelník, znáš-li úhel, stranu, úhel? Co stvořil umělec? Seznam úhlů, sílu provázku? Nebo maketu, kus zdi, kus podlahy? Mnoha lidem se dílo přes tyto pochyby líbí. Je jímavě prosté. A blbé. Osamělý, ale neohrožený špagát mezi velikány. Miró, Kandinsky, špagát. To je, co? Komu to podivuhodně nečitelné dílo nepřipomíná volební programy, hesla a Paroubkovy příplatky na nedoplatky, je slepý. I politik je umělec. Mezi připínáčky napíná špagát, na němž tančí. Věří, že zaujme. Paroubkovi lidi neřeknou, že kdo nechce radar z USA, bude ho mít z Ruska, ačkoliv to vědí a Rusko chtějí. Říkají jako tenkrát: nechtěj USA, bojuj za mír. 
	V prosinci už bude sníh a led. Naivní nadšenci se pohrnou chlastat na hory, skeptici si smutně zazpívají: v prosinci, když zmrzlo listí, komunisti jsou tu furt. Podle Paroubka už budou v té době ve vládě. 
Nebo u vlády. Nebo za ní. Napjati jak špagát mezi koalicí zřejmou či tajnou. Takové máme počasí. 

Foto popis| Foto popis|

Nejezte jídlo, poškozuje vaše zdraví
2.10.2008    Mladá fronta DNES    str. 10    Názory
    Karel Steigerwald        
Ministryně Stehlíková je podivuhodná osoba: připomíná částečně venkovského faráře, trošku také fanatičku nějaké světanápravné sekty kramařící s dobrem, případně potulného proroka, který neochvějně napravuje lidi. 
	V současnosti právě bojuje s alkoholismem mládeže, s fackami, které dávají tupí rodiče dětem, a s drahou sodovkou. To jsou samé ušlechtilé cíle, co si zvolila. Osvědčila se už v boji za těhotenské průkazy žen, o které ženy nestojí, a za zákon o množství žen ve vedení firem, který musela pro evidentní nesmyslnost zaměnit za kampaň Ženy nahoru. 
	To jsou všechno témata proroků, kazatelů a zvěstovatelů. Jejich činnost není nikdy na škodu. Lidi potřebují kárat, napomínat a také potřebují, aby je někdo peskoval a nutil je vylepšit své chování v nejrůznějších směrech. Voltaire, svobodný volnoduch, byl rád, když jeho krejčí věřil v Boha, kterého on sám popíral. Myslel si, že krejčí věřící v Boha Voltaira neokrade. Nu, budiž. 
	Stehlíková je v podobné situaci. Ráda by lidi polepšila, což je chvályhodné, ušlechtilé a marné. Ale je záhadné, proč kvůli tomu musí být Stehlíková ministryní, byť tak nejasnou, jako je ministryně pro lidská práva. Potulné kazatele dobra lidé berou, baví je, rádi jejich proroctví vyslechnou, zejména už proto, že se jimi nemusí řídit. Stehlíková by z proroctví chtěla udělat zákony. Nedaří se jí to, snad proto, že většina ministrů jsou tupí chlapi. I když často podivní, pořád mají víc rozumu než Stehlíková. Ta už má jen krůček od zákona o lidském štěstí, jehož prosazení by na sebe měl vzít stát, zejména její ministerský úřad. A kdo jí toto vytkne, bude vypadat jako tvor, který nechce pro lidi štěstí. 
	Dobří faráři, kteří by měli na lidi vliv, by Stehlíkovou nahradili, jenže faráři, kteří mají na lidi vliv, skoro už nejsou. Možná už proto se cítí potřeba Stehlíkové. Jenže ani ona nemá na lidi vliv. Aby děti nepily alkohol, aby je rodiče netloukli, aby měli lidi svá lidská práva, jejda, kdo by byl proti! Ovšem stát asi není ta pravá autorita, která nám má toto vykládat. Možná by Stehlíková měla zaútočit nejprve na státní činitele, ať se polepší. Aby poslanci tolik nepili, aby se ministrům pod rukama nerodily neznámé miliony, aby se v politice míň lhalo, aby se v parlamentu neztrácely v šatně peněženky z kabátů. 
	Možná je zavádějící název toho úřadu: pro lidská práva. Lepší by bylo: pro lidské svobody. 
Právo – to je spíš propaganda. Právo na byt, právo na vzdělání, na zdraví, na radost? Právo na dětství bez pohlavků a hrubosti, na dětství bez alkoholu? To jsou všechno věci, které se pěkně slibují a každý by si je přál. Proto s nimi politici tak rádi operují. 
	Právo na byt mají tam, kde nemají byty. Svoboda občanů je jasnější: zákon říká toto a platí, ty smíš odsud až sem, dál ne. Například: nalévat mládeži je trestné. Dodržuje to někdo? Bah! Tak napíšeme na lahev: Alkohol poškozuje mozek a mění chování. Dětem necháme nejasnost: Proč ho tedy dospělí pijí? Copak nejsou moudří? 
Stehlíkovou by měli přendat do krásné sféry občanských aktivit, užitečných, vlivných a marných. 
Stát by měl přestat lidi napravovat a poučovat, sám není napravený a poučený. Skládá se ze stejných hříšníků jako ti lidé. Měl by o to víc dbát, čeho má: jasnost, platnost a vymahatelnost práva, to je jeho první úkol, padni na všechny strany, jak rádi politici vykřikují, leč nedbají. 
	Stehlíková za chvíli bude na naše obědy psát: Jídlo ucpává tepny. Po jídle přijde smrt. Což v případě většiny jídel je pravda. 
	Ale pojďme dál: zakažme ta jídla, trestejme jejich pojídání. Jak říkali už revolucionáři: Být hloupý je kontrarevoluční. 

***

Ministryně Stehlíková je proti fackování dětí, a má i další ušlechtilé nápady. Kazatele dobra lidé berou a rádi jejich proroctví vyslechnou, zejména proto, že se jimi vůbec nemusí řídit. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Bleskurychlá auta porážejí těžkopádný stát
30.9.2008    Mladá fronta DNES    str. 08    Názory
    KAREL STEIGERWALD        
Zemí se přehnala asi dvousetkilometrovou rychlostí smečka bleskurychlých aut a dopravní policie, na níž prý není už co zlepšovat, nic nezjistila. Nenastražila na známý závod pasti, nevzala si radar, nečíhala s bystrostí větší, než mají ti závodníci, v příkopech. Prohrála svou šanci. Pochytat riskující závodníky toho tajného závodu by policii nesmírně zvýšilo dosti chabou prestiž. Podivné je, že takové pěkné šance nevyužila. Kdypak se jí tak lákavá nabídka na zvýšení popularity poštěstí? No až zas příště boháči pojedou. 
Do té doby bude svou popularitu snižovat chytáním drobných pachatelů, kteří ve svých křápech překračují rychlost o pět kilometrů na rovných místech v obcích. 
	Neúspěch policie při lapání tajných závodníků není nic ojedinělého. Celá státní správa projevuje dosti značnou těžkopádnost, laxnost, nevynalézavost a apatii – všude samé spící panny, které jen fňukají: nevěděli jsme, nelze zjistit, není známo, není možno, vyplňte papír. Trvá stará známá pravda: stát je obrovský, přelidněný úředníky s obrovskou agendou, ale s nepatrnou hbitostí a podnikavostí. Do volební kampaně by to byl pěkný námět.

ČSSD slíbí 30 Kč za návštěvu lékaře
27.9.2008    Mladá fronta DNES    str. 10    Názory
    Karel Steigerwald        
Největší předvolební bitva se strhne o třicet korun. Už včera Sněmovna nakročila k tomu, že z tohoto poplatku vyčlení dva miliony poplatníků. 
ČSSD má jeho zrušení jako jedno z hlavních volebních hesel. Pozorovatel by si řekl, u nás všechno stojí a padá s třiceti korunami. Měl by pravdu. 
	Třicetikorunový poplatek u lékaře je racionální ekonomické opatření, které přináší rozumné úspory za malou cenu, snižuje plýtvání a zbytečné platby a výrazně zvyšuje prvek solidarity. Snižuje výdaje na banality a zvyšuje možnost financovat velice drahé operace, jichž ve zdravotnictví přibývá a na které se obtížně nacházejí peníze. Pojistná matematika poplatku je přehledná, jasná a nemůže o ní být žádný spor. 
	Je to však nejspornější opatření vlády v poslední době. Jeho racionality a užitečnosti si nikdo z kritiků nevšímá. Třicetikoruna má obrovský populistický potenciál. Lze hřímat o stařenkách, dětech či bezmocných kojencích, kteří kvůli třiceti korunám, které nemají po ruce, umírají. Přeborníkem v tomto řečnění je dr. Rath a jeho fronta. Poplatek nabízí efektní výkřiky, metafory a prorocká varování. Stranou zůstává výhodnost poplatku. 
Když ho chtějí dr. Rath a ing. Paroubek zrušit, měli by také voličům říci, že zruší pětitisícový limit na doplatky za léky. Že lidé trpící těžkými a drahými chorobami budou zase doplácet desetitisíce. Že lidé, kteří potřebují drahé operace, budou zase čekat, až na ně pojišťovna bude mít. Co je skutečná solidarita: dát statisícům zdarma acylpyrin, který si mohou koupit, nebo stovkám lidí operaci za milion, kterou by nezaplatil skoro nikdo? O nic jiného se v poplatkové bitvě nejedná. 
Spornost poplatků je v tom, že se dají v líbivé předvolební válce skvěle využít. Každá košile chápe, že je výhodné nezaplatit třicet korun, zatímco málokterému kabátu dochází, že jeho operace stojí pět milionů. Krásně se říká: ušetřili jsme vám zlodějských třicet korun. To každý chápe. Obtížněji se chápe věta: díky poplatkům vám přišijeme novou nohu za půl milionu. 
	Vlastně je toto zásadní problém demokratické politiky: co lze voličům namluvit, a co je naopak racionální, výhodné, prospěšné. Demokratický politik bojuje o moc tak, že strhává na svou stranu voliče. Je na voliči, co si vybere: líbivý primitivismus, nebo racionální a prospěšné řešení, namáhavě pochopitelné? Politici se rozhodují, o co se opřou? Lákat, lhát, klamat? Být za to oblíbený? Nebo říkat pravdu a nebýt zvolen? 
Každou volební kampaň si tuto otázku kladu. 
Kampaně na ni odpovídají, bohužel, vždy stejně: populistické slibování nesmyslů je lepší. Nejen v ČSSD, nejen u nás, nejen v Evropě. Dejte hlasovat o jaderné elektrárně. Skoro nikdo vůbec neví, o co jde. Konflikt mezi kompetencí a svobodou rozhodovat je čím dál větší. Třicet korun u doktora to ukazuje v malém, osudy energetiky na celé planetě ve velkém. 
	Politikům se vyplácí lidi strašit a lhát jim. 
Vždyť volič je stejně nekompetentní jako politik. Volební kampaně jsou vždy iracionální, mají charakter lidových mší, ale rozhodují o osudech lidí včetně těch, kterým je vášnivý a nesmyslný spor o třicetikorunu směšný. Když se doktorovi s inženýrem podaří poplatek zrušit, měli by poctivě přiznat: Abychom zachovali užitek, který poplatek přinášel, zdražíme vám všem pojistné. Krásně to řekla jedna poslankyně ČSSD, kterou nebudu jmenovat, abych ji zbytečně nepopularizoval: „Svoboda pohybu je lidské právo. Ale umíte si představit, co se stane, když se miliarda lidí dá do pohybu?“ Na tuto pitomost je jediná odpověď: Nejlepší je to ve vězení. Tam je svoboda pohybu rozumně malá. Brzy se dočkáme pěkného hesla: Kdo navštíví lékaře, dostane třicet korun! To u voleb zabere. 

***

Co je skutečná solidarita: dát statisícům zdarma acylpyrin, který si mohou koupit, nebo stovkám lidí operaci za milion, kterou by nezaplatil skoro nikdo? O nic jiného se tu nejedná. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Vyšetřovací komise je tu pro politické tajtrlictví
24.9.2008    Mladá fronta DNES    str. 10    Názory
    KAREL STEIGERWALD        
Tak máme zase na krku novou parlamentní vyšetřovací komisi. Má prošetřit všechno kolem poslance Moravy, který se chtěl vyfotografovat na letišti s dcerou Zubové, aby matku mohl tisknout ke zdi. A také úniky informací. 
	Kdo si myslí, že vyšetřovací komise někdy něco vyšetří, je bloud. A kdo si myslí, že jsou založeny, aby něco vyšetřily, je hlupák. Komise slouží pravému opaku: aby se v nich politici mohli čepejřit jak tetřevové, aby mohli kdákat o vyšetřování, které logicky nikam nevede, protože ho nikdo nevede, a hlavně aby získali nový terén, z nějž mohou hlučně bombardovat jiné politiky. Už jsme vyšetřovacích komisí měli mnoho, jejich začátek byl plný elánu a slibů, jejich konec truchlivé nic. 
	Je to naše specialita: kdo vyšetřovat má, nevyšetřuje, zato vyšetřovacích amatérů máme plné komise. I v případě tlustomoravské aféry je co vyšetřovat -ovšem policií a přilehlými orgány, odborníky, na jejich nezávislost, profesionalitu a neutralitu můžete vzít jed. Jenže kde vzít takovou policii? Vždyť už máme na krku policii, kterou by měla nějaká policie vyšetřovat. 
	Místo odborného vyšetřování máme další komisi, která poslouží jen tajtrlictví politiků a v neposlední řadě i zametačům a mlžičům.

Komunistické zadarmo jde do voleb
23.9.2008    Mladá fronta DNES    str. 10    Názory
    Karel Steigerwald        
Haiku
Diář Karla Steigerwalda

Jedna paní, která by se ráda stala senátorkou za komunistickou stranu, vřadila do svého seznamu lákadel i slib, že prosadí, aby potřební lidé nemuseli platit inkaso. Je to první krok do komunismu, kdy bude všechno zadarmo. Takových pomatených kandidátů je vždy dost a všelijakých krkolomných lží také. V případě komunistické paní jde o trestný čin, to je nepochybné. Slibuje, že umožní lidem krást. Odeberou plyn, elektřinu, vodu, budou si užívat bytu, to vše zadarmo. Ti, kteří vynakládají úsilí na to, aby voda byla, elektřina proudila, činžák stál, budou s posvěcením paní kandidátky okradeni. Myslím, že by tu paní, která slibuje organizovat a prosazovat zlodějny, měli včas chytit, odsoudit a zavřít, než ji další, kdo chtějí také krást, propasírují do Senátu a ona získá na své krádeže imunitu.
	Je to sice bizarní nápad - proč právě inkaso, že? - ale může sloužit jako ilustrace, proč komunistickou stranu zakázat a poslat ji do ilegality, kam patří. Jdou do voleb se sliby, že zase budou krást. Realizovat to chtějí na inkasu, ale mohou chtít zadarmo šaty nebo neplatit v hospodě, což by jim vyneslo mnohem větší popularitu - sice krátkodobou, než by hospody zanikly, ale to už by bylo po vyhraných volbách.
	Komunisti peníze nenávidí, i když sami se o ně vždy uměli postarat. Komunisti podobně jako husiti milují, když jsou věci a služby zadarmo nebo za symbolický halíř.
Mají rádi školy zadarmo, bydlení a doktora zadarmo, obědy v závodní jídelně za dvě koruny, chléb skoro zadarmo.
	Toto odumírání peněz čtyřicet let praktikovali. Peníze proměňovali v odběrní poukázky, které platily jen ve výdejně. Nedočkali se, jak si asi dodnes myslí ta paní, komunistického ráje a říše hojnosti pro pracující, nýbrž pravého opaku: zem zplundrovali, lidi zbídačili a na mnohá desetiletí, ne-li staletí, oddělili bohatou českou zem od těch nejvyspělejších.
	A chtějí to udělat ještě jednou.
Ale hrnou se moc dopředu, zem ještě není tak bohatá, aby mohli lidem zase všechno sebrat a použít to k svému panování. Komunistka, která chce být senátorkou, se cvičí na inkasu. Nedělá dobře, prozrazuje příští záměry předčasně, ona má teď mazat jako Gottwald lži kolem huby živnostníků a jiné podnikatelské drobotiny.
	Často mi vrtalo hlavou, v čem jsou dnešní komunisti noví. Říkají, že jsou jiná strana než ta parta mordýřů z KSČ. Co přinášejí nevídaného? Nové pohledy na problémy, nové návrhy na řešení? Překonali nějak Marxe? Či Lenina? Mají nového proroka s novou teorií? Nic takového. Hrají si s námi na schovávanou. Před námi se zaklínají demokracií, spravedlností, právy lidí, odříkají se teroru i hrůzovlády a třídního boje. Vypadá to, že z marxismu už neuznávají nic. Co tedy uznávají? Za našimi zády - zase marxismus, Lenina, Gottwalda. Když se mezi ně vetřete, je to zase ta stará komunistická parta hrdlořezů a zlodějů, jako bývala. I s těmi starými lákadly: Dáme zadarmo! Občas se uřeknou na veřejnosti: Ať potřební nemusí platit inkaso!
	Komunistické zadarmo, ten tahoun pokroku, je pěkně drahá záležitost. Sečtěte si povražděné lidi, uvězněné, zničené životy, devastaci kulturní, materiální, duchovní, zplundrovanou zem s ubožáky, kteří závistivě pošilhávají přes hory do kapitalistických výloh, kde nic není zadarmo.
	Zadarmo je lákavé. Kdo by nechtěl zadarmo všechno? Komunisti na to sází, rádi se dávají strhnout i socialisti a ani pravice občas tímto šidítkem nepohrdne. Volte tedy paní komunistku, která vás toho nechutného zlozvyku platit inkaso zbaví. Akorát vám potom spadne dům na hlavu.

Foto popis| Foto popis|

Prase, obyvatel chlíva, nejsem já
19.9.2008    Mladá fronta DNES    str. 08    Názory
    Karle Steigerwald        
Haiku

Haiku nebude. Dnes už na nějaké veršování není čas ani chuť. Doba ztuhla, kůň Václavův se třese, nejvyšší čas být malověrný. Odposlechy, materiály, fotografie a jiné básnické prostředky ubohé haiku zcela vytlačily. Poslanci padají, odstupují, přestupují a vystupují, v tomto orloji se veršík nechytí. Snad jen to francouzské Merde!
	Kořistku jsme mohli už mít z krku. Ale nemáme. Jeden soud mu nedávno neuvěřil, teď jiný uvěřil. Příště zase třeba neuvěří a pak zase jiný soud uvěří. Rozsudky soudů v tom koloběhu poletují jak nudle v bandě. Ode zdi ke zdi.
Vtipným, kteří to pochopí, dodám: jako králíci, kámen cihlu.
Každý s každým. A to Kořistkovi lidi ani nelezli do vířivky, jen drbali po telefonu nebo u stolu v baru.
	Dnes už je vše na výši: jsou fotografie, výroky, nahrávky, materiály. Kořistka měl o nabízení úplatku jen svoje tvrzení proti jinému tvrzení. Tam může každý dát za pravdu tomu či onomu, jak chce a podle chuti. Že to dělají i soudy, je divné. Teď je Kořistka čistý, protože mu soudce věří. Minulý soudce mu nevěřil. Čekejme, co bude dál, soudy představují vyšší spravedlnost než naše mudrování. Soud nemyslí podle faktů, důkazů, svědků, nýbrž podle víry. Uvěřil, neuvěřil. A my taky tak, věříme, nevěříme, jak za časů náboženských válek.
	Za časů Kořistky Topolánek vydíral svědkyni. Řekl jí do telefonu, že někdo může sáhnout na ni, na její bezpečnost, na jejího syna. To je pěkná informace, Topolánek může po ní být prakticky mrtev. Jenže on do telefonu svědkyni radil, jak se proti takové hrozbě (vydírání, unesené děti atd.) předem chránit. Ze záznamu rozhovoru naopak plyne, že do vyšetřování nezasahoval. Záznam rozhovoru má advokát. Jenže kdo ví, jestli je to pravý záznam pravého rozhovoru. Stejně tak nikdo neví, jaký záznam má Kořistka, pravý, nebo nepravý? Je skutečný ten advokát?
Není to někdo jiný? Nějaký neadvokát? A Topolánek sám může být jen figurant za Topolánka. Zamyslete se také nad tím, jestli existuje Kořistka, nebo jestli je to jen záznam či falešná kopie narafičené kopie či vykombinovaná scénka, kde Kořistku hraje jedna holka z DAMU.
	Gogol má krásný dialog dvou statkářů, který tuto českou hru na politiku vystihuje. Jeden statkář: Vypil jsem třicet lahví šampaňského. Druhý: Třicet lahví nelze vypít. První: A vidíš, přesto jsem je vypil. Tak chodí česká politika. Odkud to věděl Gogol? Hledáte spravedlnost?
Choďte od soudu k soudu, snad vám ji některý uzná. Jiný ji ale pak zamítne. A naopak. Já mám Kořistky plné zuby, zabývám se teď poslancem jedné strany, který kradl v tramvaji číslo 5 v Praze peněženky, a předsedou jiné strany, který vraždil lidi, asi nestraníky, na Moravě. (Nezaměňujte s Moravou, tím exposlancem.) Jeden poslanec z třetí strany se utopil v Labi. Nevěděl, že neumí plavat. Taky pěkný darebák. Mohl bych pokračovat dál. Před patnácti lety existoval poslanec, který mluvil psí řečí a tvrdil, že psi rozumějí česky. Měl asi pravdu, sám vypadal jako pes, a když mluvil, trochu poštěkával. S blbinou, jako je psí řeč, by se dnešní politik už nemazal. Doba zhoustla.
	Zatímco toto píšu, jsem nahráván a filmován. Pod redakčním stolem se válejí narafičené nahé ženy s vínem a chřestem, členky určitých politických stran. V břiše mají magnetofony, v mozku kamery. Píše se mi pěkně, ale ty fotky potom, ty fotky! Budou je na mě mít, budu vydírán, a to si myslíte, že pak budu psát pravdu? Chacha.
	Všichni by chtěli čistit Augiášův chlív. Dopadne to špatně, protože Augiáš, to jsou vždycky ti druzí.
Nebo by někdo z vás, dámy a pánové, řekl: Já jsem to prase nečisté, já jsem obyvatel chlíva?

O autorovi| Diář Karla Steigerwalda
Foto popis| O autorovi| Diář Karla Steigerwalda
Foto popis|

Ať shoří celá pravicová stodola
16.9.2008    Mladá fronta DNES    str. 10    Názory
    KAREL STEIGERWALD        
Událost dne

Poslanec Raninec opustil klub ODS. Co udělá dál, oznámí jindy. Je to člen skupiny Tlustý, není v ní sám. Sněť odskakování z partajní politiky, kterou často trpěla ČSSD, zasáhla i největší pravicovou stranu. Rozbuškou událostí je Tlustý v bazénu, jejich smysl je dost zmatený.
	Pravicoví poslanci vystoupí z pravicové koalice na protest proti tomu, že pravicová vláda nevládne dost pravicově, a přenechají vládu levici, která bude vládnout levicově, ne-li ještě o kus dál. To je pravicový fundamentalismus, který se dá jen stěží pochopit. Patrně už nejde o žádnou politiku, nýbrž o osobní nenávisti, bitvy, války, po nichž by voličům nemělo nic být - kdyby se jich nedotýkaly. Je skutečně smyslem reforem zničit Topolánka a pravicovou vládu, byť její pravicovost je slabá jak středopravý zelený čaj?
	Zajímavé je, že rebelové zničí i svou politickou kariéru. Dělají politiku kamikaze, k tomu už musí být velká vášeň a velká nenávist. U nás se opoziční nebo frakční politika uvnitř strany neumí dělat - je vždycky zničující pro opozičníka, kterého nezničí vedení strany, nýbrž on sám.
Jak si mohl Tlustý myslet, že rafinovaně narafičený pobyt ve vířivce přežije? Možná tu vířivku nepřežije ani Topolánkova vláda.
Její alternativou nejsou splněné sny Tlustého, nýbrž Paroubek -možná s komunisty. A to asi za požár celé pravicové stodoly stojí.

Proč je a bude politika svinstvo
15.9.2008    Mladá fronta DNES    str. 10    Názory
    Karel Steigerwald        
Prezident republiky vidí příčinu vyděračské aféry Tlustý - Morava v selhání systému. „Totální ideové vyprázdnění politiky míří k tomu, že zůstává mocenským soubojem. Vraťme politice její obsah, pak nebude potřeba mít skryté kamery a skryté mikrofony, nebude potřeba mít nastrčené figuranty,“ říká prezident.
	Má pravdu. Politik, jehož ideálem je uchvátit kus moci, kus slávy, kus limuzín a recepcí, se snadněji uchyluje ke špinavostem než politik s pevnou ideovou výbavou, jejímž základem je služba veřejnosti.
	U nás je velmi často politika přitažlivá pro toho, kdo si chce snadno vydělat peníze, kdo baží po poslaneckých prebendách včetně prebend tajných, protože si větší peníze jinde než v politice vydělat neumí. Všichni pamatujeme truchlivé osudy zkrachovalých poslanců, kteří se drželi mandátů i za cenu naprosté hanby, ale také za cenu poslaneckých příjmů. Pro chudáka z tří plus jedna, který se vyšvihl do limuzín, je nějaká ideová náplň malicherností. Případně je ideovou náplní jen ta limuzína, cestovné, plat poslance a podobné cetky.
	Prošlechtit tuto chásku, aby v ní převažovali lidé poctiví, nebude jednoduché a patrně se to nikdy zcela nepovede - ani staré demokracie nejsou těchto hrabivců v politice ušetřeny. Velká moc a velké pokušení v rukou malých lidí je v demokracii velkým problémem a zdrojem šeredných afér. Naší specialitou je, že ty aféry nemají žádné nebo skoro žádné důsledky. Závěry a tresty z nich neplynou, nýbrž jen chaos a mlha.
	Ke svinstvu však může směřovat i politika ideově pevná. Politiků, kteří se pro čisté ideály dopouštěli svinstva, známe dost. Dokonce těmi ideály svinstvo zdůvodňovali. I ten Tlustý se do svinstev dostal kvůli ideálům - jako bigotní ódéesák kritizoval ODS, že svůj program opouští.
A nakonec vlezl kvůli sazbám daní do vířivky.
	ODS své ideály nedodržuje. Nedodržovala je ani ČSSD, když vládla. Máme vlády koaliční, nevládnou podle ideálů stran, nýbrž podle toho, co si navzájem vyhandlují. Nejvíc vždy vyhandlují strany nejmenší a nejvíc pak vládu napadají, že neprosazuje jejich další ideály. Zelení jsou toho krásným příkladem. Kompromis je základním rysem koaliční politiky, s níž pak není spokojen nikdo. Koalice jsou zdrojem mizerné (vyprázdněné) politiky, strany se vzájemně blokují. Také oslepují voliče: nikdo nemá zkušenost s vládou té či oné strany, ale všichni znají bláto koaličních vlád, v němž se odpovědnost rozpouští v kompromisech.
	Ty vedou k vyprazdňování politiky a k jejímu úpadku. Hlavními ideály se stávají tajné informace jedněch na druhé, kompromitující situace, vydírání, pomluvy, zrady a tajné dohody. Nynější vláda vznikla s podporou poslanců z opozice. To vede k podezření, kolik ta podpora stála. Ale jiná vláda vzniknout podle volebního výsledku nemohla. Paroubek po volbách tvrdil, že on takové poslance zprava už slíbené má. Čím se tehdy chlubil, to dnes kritizuje.
	Dokud budou volby přinášet nejasné výsledky, které neumožňují sestavit vládu průhledným způsobem, bude i boj o moc neprůhledný. Cena jednoho poslance bude astronomická, odpovědnost stran rozpuštěná, jejich ideový obsah nečitelný.
	Většina polistopadových vlád visela na vlásku jednoho či dvou často podezřelých hlasů. Na stejném vlásku visela jejich vládní moc. Pokušení upevňovat ji (třeba v zájmu státu) nečistě je veliké nejen pro darebáky, ale i pro idealisty. Bitva o moc má být průhledná. To vznik koalic nikdy není. Vždyť z jedněch voleb lze sestavit podle dohod dvě zcela opačné vlády. Dokud se moc bude rozdělovat zákulisním jednáním stran, bude její charakter podezřelý.
	Stejné budou i politické mravy v zemi, kde lze mravy tak lehce a beztrestně ohrozit.

Dokud budou volby přinášet nejasné výsledky, které neumožňují sestavit novou vládu průhledným způsobem, bude i boj o moc neprůhledný. Z jedněch voleb lze dnes sestavit dvě odlišné vlády.

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Zvonem zrady houpáme dnes sami
12.9.2008    Mladá fronta DNES    str. 08    Názory
    Karel Steigerwald        
Haiku 
Diář Karla Steigerwalda 

Zvoní zvoní zrady zvon zrady zvon/ Čí ruce ho rozhoupaly/Francie sladká hrdý Albion/a my jsme je milovali. 
	Toto haiku Františka Halase ze sbírky Torzo naděje zná asi každý školák. Básník jím vyjadřoval bolest z mnichovské zrady. Pro komunisty bylo čtyřicet let karabáčem na kapitalisty. Pak upadlo v zapomnění, dnes slouží odpůrcům radaru opět jako nepochopitelný karabáč, ačkoliv právě mnichovská zrada ukazuje opak - radar tu stát má, aby zas nemusel zpívat zrady zvon. 
	Přišla zpráva, že režisér Forman s dramatikem Havlem chystají o Mnichovu film. Je to zpráva vynikající, mohla by signalizovat, že české umění se konečně odklání od marginálních témat, od drobení nicotností k tématům velkým a zásadním. Ostatně Forman s Havlem to tak dělali vždycky. 
	Proč české umění, literatura, poezie, film a divadlo upadly po pádu berlínského zdiva do malicherností, žoviálních vtípků, do znicotňování života, je záhadou. Možná, že nový film o Mnichovu vytlačí z hlav Vávrův mnichovanský plakát Dny zrady, natočený v sedmdesátých letech. 
Vávra by vám možná řekl, že tehdy ve Dnech zrady cítil silnou analogii - s moskevskými protokoly Dubčeka a spol. A že touto oklikou přes Mnichov se chtěl právě k moskevské zradě vyjádřit. Mohl to tak cítit. Komunisti to tak necítili, Moskva jim na rozdíl od Mnichova jako zrada nepřipadala, analogie je nenapadla, ve filmu viděli další klacek na buržoazii - domácí i cizí. 
	O moskevské zradě žádný Halas, pokud vím, tak znělé verše nenapsal. 
Nikdo o ní také nechystá film. Obě zrady, mnichovská i moskevská, mají dost společného. Znamenaly konec samostatnosti naší republiky nikoliv porážkou ve válce, nýbrž podpisem smlouvy, kterou pak agresor stejně nedodržoval. 
	Podpis na papíře je pro naši republiku významný. Podpisem smlouvy vznikla, podpisem smlouvy už dvakrát zanikla. V Mnichově bez nás, v Moskvě s námi. Co republice v Mnichově udělala tragicky špatná a zbabělá politika Francie a Anglie, to v Moskvě jsme udělali sami. 
	Přesněji: naši komunisti to udělali. Sehráli v Moskvě roli zrádců Daladiera a Chamberlaina, jimž třicet let tolik nadávali. Pak z komunistických důvodů hodili republiku Rusům - na věčné časy a nikdy jinak. Možná bychom se měli moskevskou zradou důkladněji zabývat. 
Novodobý Halas by mohl na adresu čtveřice Dubček, Smrkovský, Černík a Svoboda také veršovat: a tolik jsme je milovali... 
	Mnichov na tom byl lépe než Moskva. Za Hitlerem do Mnichova nejeli čtyři čeští fašisti, nýbrž dva zbabělí demokrati z Paříže a Londýna. O podlosti našeho komunistického hnutí včetně toho s lidskou tváří se nikomu veršovat nechce. To chápu. Ale zabývat se moskevskou zradou je asi důležitější než sledovat televizní příběhy o tom, že babička přijela pozdě a těhotnou Jitku omylem zaklapli v koupelně, čemuž se všichni srdečně zasmáli. 
	Komunisti moskevský protokol za podlou zradu státu nepovažují dodnes. Za zradu jej nepovažují ani české soudy. V minulosti všechny pokusy o souzení moskevských vlastizrádců naopak zesměšňovaly. Zrádcům umožnily nejapně se vykroutit. Osudy Čechů za nejen posledních sto let jsou neobyčejně spletité a hrdosti na ně ubývá. Dnes už i hrdost na vznik samostatného státu a rozpad dunajské monarchie je slabá a zrelativizovaná. Nejnovější stát, který máme teď, je založen na jediné duchovní hodnotě: pohybu indexu PX, o němž mnozí věří, že neexistuje. Přitom se nám lepí Mnichovy a Moskvy na paty tak, že málem už přestáváme chodit. 
Formanovi s Havlem hurá. 

Foto popis| Foto popis|

Příběhy neohrožených hrdinů jsou fujtajbl
9.9.2008    Mladá fronta DNES    str. 10    Názory
    Karel Steigerwald        
Vlastně je to obvyklá česká legrace: Novináři odhalují, kdo v politice slídí a vydírá. Nastraží fingované darebáky, kteří jsou ve skutečnosti bojovníky proti slídění a vydírání. Neohrožený Tlustý vleze kvůli tomu do bazénu s holkou a nastraží narafičené fotografie, aby zjistil, kdo v politice slídí a vydírá. Morava se také pustí do boje, i on prý zjistí, kdo to v politice slídí a vydírá. A právě on v tom teď lítá. O frčky bojovníka za pravdu přišel, i když objednával, jak tvrdí, kompromitující materiály vážně jen naoko, aby zjistil, kdo v politice kompro vyrábí, prodává a kupuje. 
	Pachatele, který je obětí, detektivem i vyděračem současně, nechme právníkům. Aféra sama je trapnost, smrad a nejasnost. Kdo jak a čím měl být vydírán? Fotografií slečny Zubové z letiště? Cachtalem z vany? Co o ní ještě nevíme? Aféra komicky ukázala opak toho, než inscenátoři zamýšleli: předseda vlády na návnadu nezabral. To nemusíme přeceňovat, návnada byla dost naivní a zabrat na ni mohl jen hlupák typu Moravy. 
	Když už se dělá provokace, má se počkat, až na ni nějaká dobrá ryba pořádně zareaguje. Takové provokace se vždy ospravedlňují výsledkem: když je v síti candát, metody rybářů se posuzují shovívavě. Kroupova skrytá kamera toho moc neulovila. S takovými metodami budou potíže. Dozvěděli jsme se, že v politice a okolí panují hnusné mravy, což překvapí jen bloudy. 
	Morava už abdikoval a Tlustý z politiky zmizí také. Mravy zůstanou. Spokojen může být i Ing. Paroubek. Dočkal se satisfakce. Po Kubiceho aféře má nádherné zadostiučinění: je také před volbami jako tehdy, ale lítá v tom ODS, ne ČSSD. Kubiceho zpráva nám visí nad hlavami jako pytel smradů. Žádný činný kompetentní a nezávislý orgán nikdy neřekl, zda šlo o lži, podvrhy, vměšování orgánů do politiky před volbami, nebo o děsnou pravdu. Nikdo neobžaloval lháře, podvrháře, nebo naopak pachatele zločinů, jimiž se zpráva prý hemžila. Mají pravdu ti, kteří tvrdí, že prefabrikovaná zpráva ovlivnila volby, nebo ti, kteří tvrdí, že pravdivá zpráva je ovlivnila naopak málo? Jediné poučení z Kubiceho zprávy bylo, že kdokoliv může o jiném napsat či narafičit cokoliv a že to je obvyklý politický mrav. Proč by se pak na toto lákavé pole dobrodružných svinstev nevydal i Morava? Před Kubiceho zprávou byly jiné, podobné, bombastické, závažné, zamlžené, jejichž koncem vždy bylo – nic. A vždy před volbami: strašlivé a přeukrutné aféry, jejichž jádro bylo neviditelné a zamlžené. Zato čpěly hrozivě zločinem, sprostotou a hnilobou. Po volbách – nic. Zapomenuto, jede se dál. 
	Máme si na to zvyknout? Mají se politici cachtat v bazénu, aby odhalili zlo protivníka, mají se z těchže důvodů poslanci tajně fotografovat s přítelkyní na letišti? Pochopitelně, že ne. 
Ubohost Moravovy aféry nic nemění na tom, že ty trapnosti politiku dál diskreditují, dál ve voličích vzbuzují nechuť a oprávněné podezření, že to, co odhaleno nebylo, musí být mnohem odpornější než to, co už vyšlo najevo. 
	Topolánkem Moravova aféra otřásla. Oprávněně. Ale Kubiceho zprávu, která byla podobně nechutná a nejasná, nechal bez povšimnutí. Když se šlape po konkurenci, každý mlčí. Když šlápnou po něm, pustí se do křiku. Tím se nespraví nikdy nic. Aféry, podplácení, vydírání, lži, podvody a výmysly se pokaždé někomu hodí. Jednou tomu, podruhé protistraně. 
	I vám, příznivcům stran, vždy hoří oči vášní pro hrdiny a pravdu, když rány dopadají jinam. Když dopadají na vaši hlavu, jde o fujtajbl a lumpy. Jenže máme my vůbec nějaké nezávislé činné orgány, které to sekají padni komu padni? To je otázka, která visí nad všemi aférami. 

***

Topolánkem Moravova aféra otřásla. Oprávněně. Ale Kubiceho zprávu, která byla podobně nechutná a nejasná, nechal bez povšimnutí. Když se šlape po konkurenci, každý mlčí. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Martin, strom zelený a Strana štěstí
5.9.2008    Mladá fronta DNES    str. 08    Názory
    Karel Steigerwald        
Haiku

Diář Karla Steigerwalda

Od Buchlova vál vítr, vzal Kačence pentle, večer ji začepili, nebylo jí treba muža. Měla chodit po svobodě. Martin naproti tomu je strom zelený, ženu neměl zapotřebí, měl spíš chodit po galánkách.
Takový je obsah starodávného moravského haiku.
	Příběh Martina Bursíka, Kateřiny Jacques a galánek Kuchtové a Zubové byl tedy na Moravě dobře znám už před sto padesáti lety, kdy asi haiku o Martinovi a Kačence vzniklo. Jak je to možné, nevím, ale v tom právě je moudrost haiku, že ví i věci, které neví. V haiku se kupodivu nic neříká o tehdejší ekologické problematice, všechno se v něm točí kolem stroma Martina a Kateřiny, která přišla o pentli. Lidové písně tvoří lid a lid soudil, že si Martin s Kateřinou neměli nic začínat. Vyvolalo to hněv tehdejší Zubovky i Kuchtovky, dvou galánek, po kterých mohl Martin, kdyby ho nezalasovala Kačenka, chodit. Haiku říká, že vítr bere pentle. Kdo Kačenku začepí, neříká. Vítr - to je přece jasná narážka na ekologickou problematiku větrných mlýnů. Co je začepení, neví se. Od čepice to asi nebude. Jde o svatbu, bude to asi něco sexuálního, protože tehdy, před objevem trvale udržitelného života, si lidé svatbu se sexem ještě spojovali. Dnes je sex už výhradně jen doménou politickou a otázkou mozku. Kdyby Martin nechal Kačenku na pokoji, mohl dopadnout jinak i sabat Strany zelených tento víkend, kde, jak se zdá, začepí obě galánky Bursíka Martina.
	Autorem haiku nemusel být přímo lid, mohl je jménem lidu složit nějaký romantický pošuk. Například by chtěl zaujmout Bursíkovo místo nebo chtěl rozvrátit celý tehdejší moravský svět svým radikálním, byť slabomyslným postojem k dobovým nedostatkům. Prostě nějaký sotva zletilý hezoun z dobré rodiny, se zkušenostmi herce a dlouhými vlasy, které si nemyl, protože to i tehdy bylo revoluční. Takových zapálených Matějů má každá doba dost, často skládají buřičské písně, proč ne i toto haiku.
Lidé lehce rozpoznají, že strom zelený v haiku o buchlovském větru je skrytým holdem Straně zelených. Strom zelený je biopalivo, ekosymbol dobra. Od buchlovského hradu (příbytku pánů) věje vítr proti stromům (symbolu života).
Této metafoře rozumí skoro každý.
	Škoda, že tento víkend Strana zelených zanikne. Při troše opatrnosti nás mohla všelijakými pomatenými zápletkami galánek, Martina i Matěje bavit ještě dlouho. Ekologie je pro lidovou zábavu dobrý terén -krásně se tam straší, krásně se malují černé obzory, krásně se může ekokazatel vyvyšovat nad ostatní - jen on chce dobro, radost, život a krásu. A přitom nemusí skoro nic vědět. Ekokazatelé mají svůj vlastní, nový žargon, svá hesla, svá zaklínadla, a nebýt hrstky hašteřivých začepených bab, mohlo jim to ještě dlouho vydržet.
	Český politický lid je důvěřivý. Každé nové politické hnutí je mladé, čestné, mravné, zásadní a povede si v politice jinak, než tomu je dosud. Zrod takového hnutí andělů provází velké sebevědomí, podpora Václava Havla, nabubřelá slova a jásot naivní části Čech. Konec bývá neslavný. Hádky, intriky, nesmyslné nápady, úprk příznivců, vnitřní rvačky a rozklad. Ale nevadí, však bude zase nový zrod. V dobách, kdy se rozkládala Unie svobody, rodili se na troskách tohoto podivného tělesa zelení. O víkendu budeme svědky dalšího opakování toho věčného cyklu. Zrod, sláva a zmar. Tak vypadá osud českých vizionářských těles dobra. Je celkem jedno, jestli Bursík přežije, zvítězí či padne a nahradí ho galánky. Nad zelenými se stmívá, je čas zrodu nové správné politické strany bez bab.
Mohla by se jmenovat Strana štěstí. Toho máme málo.

Foto popis| Foto popis|

Pomník? Jeden? Pokání? Stovek pomníků je třeba
4.9.2008    Mladá fronta DNES    str. 10    Názory
    KAREL STEIGERWALD        
Byl kdysi takový vtip, jak cigán s guslemi měl problémy s komunisty, když chtěl vstoupit do KSČ, protože za války hrál pod Tatrami gardistům. Pointou bylo, že nemohl komunistům nic nalhat, protože to byli ti gardisti, kterým hrál. 
	S pomníkem Horákové je to podobné. Komunisti se chtějí finančně podílet. To je správné pokání, ale kdo na to má mít žaludek! Navíc je to okaté, koupí si tím kus přízně u naivních. Kdyby to komunisti mysleli jako pokání, museli by se sami zbláznit. 
Jako by čerti stavěli sochy andělům. Jedna socha by jim k pokání nestačila. Les soch by to chtělo. Kdyby to bylo, co zavražděný, to socha, nehnuli bychom se v republice vůbec. Ale nebojte se, obětem se sochy stavějí málokdy. Vrahům častěji. Prezident Zápotocký chtěl prokopat slavnostní cestu Prahou od Vítkova až k Hradu – alej hrdinů komunismu tomu říkal. Co socha, to komunistický vůdce, uč se rozumět: vrah. Jako většina snů se nesplnil ani ten Zápotockého. Škoda, měli bychom je všechny na očích. Vedlo by to k zajímavým úvahám. Někdy myslím na ty ostatní zavražděné s Horákovou a jindy. Nejsou dnes známí. Jejich jména se zapomněla, vraždy už také. Horáková je zastupuje. 
	Češi se sochám rádi smějí. 
Často si s nimi užili nedůstojností a trapností. I Stalinovi vlezle postavili největší sochu na světě. Ale v době, kdy už byl i v Rusku vrahem. Jestli sochu Horákové zaplatí komunisti, bude to jen další díl české hořké frašky.

Volební téma: Rušte zbytečné úřady
3.9.2008    Mladá fronta DNES    str. 10    Názory
    Karel Steigerwald        
Čekají nás volby, čili velký festival nabídek a slibů. Pobavit mohou i pomluvy protikandidátů, poletování bláta, někdy pravdivé, jindy ne. Co je pravda, co není, nikdo nerozezná, voliči se opřou o své emoce, dojmy, náhlé soudy.
	Rozhodující roli hrají sliby. Co příští zvolení potentáti komu dají. U nás nehrají roli koncepce (stejně se v poměrech vachrlatých většinomenšin neuskuteční), nýbrž kdo co slíbí a kdo koho dobře pomluví. Voliči žijí v pasti: jedna strana slibuje, že stát víc rozdá, druhá slibuje snížení daní. Volič by si přál oboje: od vlády hodně dostat a platit jí malé daně. Strana nalevo slibuje, co všechno bude zdarma, ale neříká, kolik na to kde vybere peněz. Strana napravo slibuje, jak klesne výběr peněz, aniž by dostatečně říkala, co už proto zadarmo nebude. Vládnutí je krátká peřina, čouhají ti nohy, nebo hlava, podle toho, jak táhneš.
	Maličký časopis Laissez Faire (toto liberální heslo můžeš přeložit například: nech lidi bejt) už léta sbírá politickým stranám pěkné téma do voleb: vypočítává nejrůznější úřady a ústavy placené ze státního rozpočtu, jejichž účel je nesmyslný či zbytečný. Seznam je to za léta už tučný, obsah prostředků, které ty podniky požírají, jde do stovek milionů, ne-li miliard. Všichni politici by mohli voličům nabídnout srozumitelné úspory, konkrétní zásahy, kterými lze snadno ucpat díry ve státním rozpočtu. Namátkou jeden příklad (ale našly by se stovky dalších): Výzkumný ústav práce a sociálních věcí polyká ročně 50 milionů korun, za které nevytváří nic užitečného. Pro politiky všech směrů by to bylo snadné: na jedné straně velké úspory, které by voliče zaujaly, na straně druhé zbytečnost organizace. Nikdo ale ty podniky neruší, ačkoliv jejich neúčelnost je očividná. Hájí je jen zaměstnanci těch podniků, případně lidé okolo, kteří se ke státním penězům takto dostanou. Ti zaměstnanci jsou také voliči, mají vliv a dokážou zrušení své zbytečné instituce, rozuměj dobrého pelechu, interpretovat jako kulturní, vědeckou či civilizační tragédii. Takové vysvětlení se líbí voličům, kteří se díky němu mohou na politiky ještě víc naštvat. Proto do celé džungle všelijakých příspěvkových a veřejných institucí nikdo sahat nebude. Existence Ústavu pro výzkum činnosti výzkumných ústavů nikoho nenaštve. Každý volič ale chápe, že zrušení takové instituce je ve skutečnosti arogance moci, krok ke kulturnímu úpadku, protože třeba bez výzkumného vědeckého díla „Podpora vyvážené účasti žen a mužů v rozhodovacích procesech“ (které, jak správně tušíte, napsali muži) se společnost neobejde.
	Každá volební kampaň, tu nynější nevyjímaje, je nakonec soubojem korupčních slibů voličům a pomluv konkurentů. Co mají chudáci voliči dělat, jak se mají orientovat? V problematice zdravotních zařízení se vyzná málokdo, podle sebe rozhodovat nemohou. Jde o to, kdo jim tu problematiku předvede jako zlodějnu vlády (nynější) a kdo je přesvědčí, že jde o racionální a prospěšnou změnu. Na tak tenkém ledě se volební kampaň pohybuje, ohraničena tak smutnými veličinami: korupcí voličů, většinou stejně nesplnitelnou, a pomluvami protivníků. Všechny aféry, co jsme jich před volbami v kampaních už zažili, jsou bombastické, nabubřelé, tragické, a jak se ukáže později, asi bezvýznamné - nikdo je po volbách dál neřeší, jsou zapomenuty, lháři a pachatelé nejsou trestáni a pravdomluvci chváleni.
	Ani má nabídka slibovat ve volební kampani rušení celého velkého hejna zbytečných organizací se neujme. Může mít po volbách jediný výsledek: založení státní organizace na výzkum rušení zbytečných organizací. To se dá slíbit už teď.

***

Všichni politici by mohli voličům nabídnout srozumitelné úspory. Takový Výzkumný ústav práce a sociálních věcí polyká ročně 50 milionů korun, za které nevytváří nic užitečného.

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Baťa, Bata, boty a svět
2.9.2008    Mladá fronta DNES    str. 08    Názory
    KAREL STEIGERWALD        
Událost dne

Možná že největším civilizačním příspěvkem českých zemí dvacátému století byl vznik Baťova hospodářského impéria. Syn a jmenovec legendárního zakladatele Tomáš Baťa včera zemřel ve věku třiadevadesáti let.
	Při vyslovení jména Baťa se okamžitě vybaví moderní architektura města Zlín, moderní řetězce prodejen obuvi po celé Republice československé, vybaví se obrovský hospodářský rozvoj zaostalého zlínského kraje, vybaví se úspěšná expanze baťovců do světa, vybaví se racionální velkovýroba, vybaví se služba veřejnosti jako úkol podnikatele.
	Firma Baťa jasně artikulovala předěl mezi devatenáctým stoletím rakousko-uherských deček a galantnosti a dvacátým stoletím racionality, demokracie a technického pokroku. Ale dvacáté století si nakonec vybralo jinou cestu - cestu totality a násilí.
	Baťovy závody v Československu byly zestátněny, postupně zničeny a firma Baťa se pro komunistickou vládu stala symbolem zla, v ideologickém žargonu symbolem vykořisťování pracujících. Baťa zmizel z české mapy, ale na mapě světa zůstala a dodnes existuje firma Bata, impérium, na které narazíte kdekoliv na planetě. Komunistickou agresí firma Baťa utrpěla, ale mnohem víc utrpěly české země, jejich obyvatelstvo a jeho nohy. Režim tvrdil, že ničí vykořisťovatele, ale zničil bohatou prosperující firmu, aby se sám stal neprosperujícím vykořisťovatelem. Baťu nahradil Svit, Jas, či jak se ty postupně chátrající továrny, které produkovaly stále nesmyslnější boty, jmenovaly. Dobře placené dělníky nahradili špatně placenými, výrobu obuvi, která se nacházela na technologické špici světa, nahradil režim výrobou obuvi z technologického chvostu.
	A příměr nejviditelnější: místo cihlových „baťovských“ domků v zeleni začaly růst paneláky. Ničitelský pud komunistického režimu byl zvláštní: ubližoval nakonec i sobě, svým lidem, dělníkům, jimiž se ustavičně zaklínal, zejména.
	Rodina Baťů nebyla pochopitelně sama, na moderní tváři první republiky se podílelo mnoho dalších podnikatelských rodů a rodin. Zatímco o životě básníků a literátů, mnohdy i mizerných, se učí děti ve školách, na budovatelskou roli českých průmyslníků se zapomíná.
	Přitom obojí patří k paměti národa: básnění i podnikání.
Čtyřicetiletá rudá vichřice podnikatelskou sféru vybila možná víc než sféru básnickou. A možná, že toto byl nejhorší zločin komunismu: zničil kulturu práce a podnikání. Práci, matku pokroku, neustále opěvovali, pracující člověk jim zněl hrdě, ať byl z dolů nebo od soustruhu.
	Skutečnost byla bohužel jiná: české hospodářství upadalo a mizelo z povědomí hospodářského světa. Pomalu už dvacet let se z tohoto úpadku hrabe ven, s potížemi, které komunisty rozveselují, jako by oni nebyli pachateli toho úpadku.
	Osudy baťovského klanu mohou sloužit českým podnikatelům jako povzbuzení: jde to.
	Jde to i z ničeho, od začátku, jde to od plátěných laptí pro armádu, jde to z malé kůlny za městem až ke světovému impériu. Potřebuje to jediné: pochopit, že podnikání je služba veřejnosti. Tu službu baťovci uměli dokonale.

Svobody je u nás málo, rasistů dost
29.8.2008    Mladá fronta DNES    str. 10    Názory
    Karel Steigerwald        
Haiku 
Diář Karla Steigerwalda 

Národní strana, to jsou čeští bojovníci. Máme je, aby chránili náš zájem. Mysleli jsme, že jich je málo, je jich však dost. Budou kandidovat ve volbách a lid se za nimi potáhne. Je to proto, že oni lid zachrání. Jsou to obyčejní čeští rasisti – což je odrůda podivná. Zbabělá, pokrytecká, slizká, která svůj rasismus halí do všelijakých humanistických lží a medů, jimiž sytí lid. Český rasista není přímočarý, nýbrž zakuklený. Pro české právníky a politiky jsou pěkným oříškem – jejich kluzká rétorika právnické i politické vykutálence ničí – nad českým rasismem se tradičně krčí rameny a jen tak pobrukuje: no jo, no jo... 
	Nesnášenlivost a fanatismus, rodné sestry rasismu, jsou v Čechách dávno domovem. Ktož sú boží bojovníci a zákona jeho, zpívali temné haiku husiti a házeli šperky do kádí. Zákonem jeho mysleli jako každý terorista zákon svůj. Kdo do něho nevlezl, šel do středověkého plynu. My si dodnes těchto náboženských teroristů ceníme a považujeme jejich éru za vrchol národních dějin. Komunisti je považovali za své praotce. Měli pravdu, i když by je husiti taky uvrhli do ohně. 
	Kádě na šperky boháčů, zabíjení odpůrců, vyhánění Cikánů, kolektivizace zemědělství, jednotná škola, prospěch národa, správná víra slušných občanů, pravda, na kterou nikdo nebude sahat, to vše jsou rekvizity stále téže bandy idealistických gaunerů, kteří se jen převlékají do různých šatů, jak je doba přináší. 
	Máme tedy na krku Národní stranu. Její rétorika se od předešlých nijak neliší. Jsou to pohrobci husitů (mordovali papežence), komunistů (mordovali buržoázii a kohokoliv) a nacistů (mordovali Židy plus kohokoliv). K islámským extremistům mají svou myšlenkovou nelítostností blízko. Dělají nám starosti, chtějí kandidovat ve volbách, což bychom my, demokraté, neradi viděli. A co když, nedej bůh, dosáhnou nějakých lepších výsledků ve volbách? Nakonec i ten prožluklý Sládek, zjev nesmírně děsivý a prázdný, zaujal svého času k hanbě země české, domova našeho, dost voličů. Co tedy s Národní stranou? Její politici jsou jako ti husiti a jsou proti Cikánům, což jsou vlastnosti dostatečně oblíbené na to, aby se skoro celonárodní fronta spiklenecky spojila: nelze je zakázat, nic nedělají, nic nepřekročili, jsou mazaní, jsou to jakoby naši lidi, což Cikáni, totiž Romové, nejsou. 
	Čeští rasisti, stejně jako komunisti, by si zasloužili zákaz. Určitě se na něj těší, ilegalita by jim prospěla, mohli by konat tajně, dělat spiknutí, mít tajné písmo, hesla, krycí jména, byty a zašifrované programy, jak nenárodní lidi snadno vyhubit. Nemá žádný smysl, aby Národní strana byla legální a šla do voleb. Strany tohoto typu, věrozvěsti pravdy, ráje a čistoty, mají vždy být v ilegalitě a žít jako psanci v podzemí. Měli by pak své hrdiny, své fémové vraždy, své pumové útoky. 
Mohli by trávit studny a zapalovat stohy v krajích, kde žijí lidé nenárodní. Měli by kol sebe romantický odér vyděděnců a rebelů. Trpěli by v kriminálech, kde by temně zpívali své temné písně. Například: „Kladivo, hvězda ve znaku černorudých bídáků.“ 
	Pobyt na svobodě, v legální politické straně či dokonce v parlamentu dělá z těchto národních i sociálních bídáků prachobyčejné ouchcapníky, kancelářské myši revolty, šedé žvanily a vyžírky tančící mezi paragrafy. Blbě vypadáme i my ostatní: do bytu bychom je nepustili, v parlamentu smějí hulákat po chodbách. Svoboda, jíž je u nás stále ještě málo, se nejlépe prosazuje právě v případě rasistické a komunistické verbeže. Neexistují legálně proto, že je u nás dost svobody, nýbrž naopak: že svobody je u nás málo a je rasismem i komunismem stále uvnitř kontaminovaná. 

Foto popis| Foto popis|

Tak jsem ho, tatíčka, svini bílou, ťal sekyrou
21.8.2008    Mladá fronta DNES    str. 10    Názory
    Karel Steigerwald        
Rusům skoro nikdo nerozumí. Ale nevadí to, Rusové si taky nerozumějí. Ruský imperialismus je nebezpečný nejen pro okolí Ruska, ale i pro Rusy. Na každé dobytí cizích zemí Rusové doplatili nejvíc. Své imperialistické expanze dokážou jako málokterá mocnost obrátit proti sobě. Vítězství ve druhé světové válce a okupace střední Evropy jim přinesla nejen hrozné válečné utrpení, ale také hrozné utrpení poválečné, trvající dodnes. Už z toho důvodu by se měli Rusové imperialismu vzdát a naučit se války jako Němci úspěšně prohrávat. 
	Věta o tom, že tatíčka, kterého miluji, vezmu sekyrou po hlavě, protože je svině bílá, je možná největší věta ruské literatury dvacátého století. 
Ruský okupant, jak připomíná Milan Kundera, vás obejme, slzí a chce, abyste ho milovali. Pak vás zastřelí a rozpláče se: Jaká já jsem to svině! 
Vaši mrtvolu poprosí v pláči za odpuštění, ale neodolá – kopne si do ní. 
	Takové je Rusko, které děsí a přitahuje, které obdivují intelektuálové světa a kterého se bojí okolní státy. Padnout do ruského područí znamená pro oběť kulturní i lidský úpadek. Ruský imperialismus škodí své vlastní zemi, ale pochopitelně škodí i svým obětem. 
	Rusové nelitují, že nás okupovali, natož aby litovali, že zavlečení do jejich impéria znamenalo pro Čechy civilizační, hospodářský i kulturní úpadek. Nelitují 21. srpna 1968 a jsou ochotni vám vysvětlil, že jsme si to zavinili sami, protože jsme Rusy málo milovali. Vzali nás prostě sekyrou po hlavě. Tomu se nikdo nemůže divit, jsme svině bílé. Rusko dodnes neví, co provedlo Evropě, co provedlo sobě a svým mužikům. Komunistickou éru, což bylo koneckonců jen pokračování samoděržaví jinými prostředky, hodnotí Rusové z hlediska imperialismu: bylo to Rusko mocné, třásl se před ním svět, tudíž to bylo Rusko dobré. Lenina a Stalina, slavné vojevůdce, nezavrhnou. Že to byli tyrani, je z hlediska imperialismu lhostejné. Co jsou miliony mrtvých proti velikosti státu! 
	Tu lásku, to objímání, slzy, ruský cit, to Rusové nastrkují dopředu. Rádi pomáhají, osvobozují a milují. Už od carevny Kateřiny postupují stejně: pátá kolona v cizí zemi požádá o bratrskou pomoc proti té cizí zemi. Rusové pomohou, vojska vtrhnou a nastolí vládu z té páté kolony. 
	Poučení z dvojí ruské okupace (v únoru 1948, kterou provedli díky velké naivní páté koloně Čechů dokonce bez vojsk, a z druhé okupace v roce 1968, kterou už museli provést s armádou tanků) netkví v tom, že ty dvě okupace byly, ale v tom, že Rusko se nezměnilo, že jeho cesta k demokracii, jak věřila léta devadesátá, nepokračuje a že nás ruský imperialismu, když budou podmínky, může obsadit i potřetí. Kdo se rád dojímá ruským citem, slzami, láskou a ostatním emočním haraburdím té podivné země, její nebezpečí snadno přehlédne. Rusové pláčou, objímají, proč by obsazovali? Ale ubrečená mocnost má za zády sekyru a švihnout umí. 
	Ruský básník Jevtušenko kdysi řekl českým umělcům: Proč chcete mít vlastní cestu? Pojďte s námi. Je vás málo, nezáleží na vás. A my vás tolik milujeme. Nikdo mu neodpověděl, že nezáleží na Rusech, protože je jich mnoho. 
	Spor o radar USA v Čechách, tato malá epizodka dějin, v sobě obsahuje jako ta proslulá ruská matrjoška téma stokrát větší než celý radar. Upadneme zase do ruské náruče, s její nutnou ubohostí, krutostí a láskou? Nebo konečně pochopíme skoro padesátiletou ruskou okupaci jako neštěstí, které nám udělali Rusové a které jsme si také rukou společnou udělali sami a s nimi, bratry. 
	Vzpomínat, hodnotit, vyprávět, promítat filmy a tisknout fotografie z roku 1968 – proč ne? Ale vzadu za touto tryznou se neklidně vrtí příští okupace. Po pádu komunistického carismu jdou Rusové zase nahoru a něco nového je už napadne. Reagovat na to bychom měli už teď. 
Bylo by to rozhodně prozíravější než mudrovat o tom, jak jdou Rusové k demokracii. Komunismus je v čudu, ale carismus ne. 

O autorovi| Karel Steigerwald, komentátor MF DNES
Foto popis| Rusko se nezměnilo, jeho cesta k demokracii, jak věřila léta devadesátá, nepokračuje, a ruský imperialismus, když budou vhodné podmínky, nás může klidně obsadit i potřetí.O autorovi| Karel Steigerwald, komentátor MF DNES
Foto popis| Rusko se nezměnilo, jeho cesta k demokracii, jak věřila léta devadesátá, nepokračuje, a ruský imperialismus, když budou vhodné podmínky, nás může klidně obsadit i potřetí.

Ochrana mládeže mládeži škodí
20.8.2008    Mladá fronta DNES    str. 11    Názory
    Karel Steigerwald        
Smyslem tohoto článku je ovlivňovat, lobbovat a jinak působit na členy Rady pro rozhlasové a televizní vysílání, popřípadě na každého, koho zajímá, co je umění a co je násilí, ohrožování mravní výchovy mládeže a jiné šíření závadných myšlenek.
	ČT vysílala před časem dílo Boží duha, film Jiřího Svobody podle Durychovy léta zakázané novely. Je to dílo důležité, angažovaně se vrací k velmi háklivým dobám české minulosti, k odsunu Němců, k poměrům v pohraničí po roce 1945. Je to také dílo hluboké, zabývá se nejrůznějšími existenciálními otázkami lidí, krutostí, odpouštěním, lítostí a násilím. Na banditismus roku 1945 se dívá bez zábran, drsně, nekašírovaně.
Rada pro rozhlasové a televizní vysílání bude to dílo projednávat - vysílalo se před 22. hodinou večer a mohlo ohrozit mravní výchovu mládeže, protože ukazuje scény znásilňování, které do televize sice patří, ale až v noci.
	Mravní výchovu mládeže může ohrozit kdeco. Nejméně ohrožena je mládež v izolaci, pokud možno totální. Život je drsný, krutý, nestoudný, člověk je odporné zvíře, jen lehce zakryté civilizací. Mládež je třeba držet mimo život, patrně v ráji, pokud možno tak, aby se o životě a lidech nedozvěděla nic špatného, protože, marná sláva, člověk, to zní hrdě, jak hlásají všechny režimy, které člověka ponižují.
	Takové starosti mají vždy všelijaké ty komise či výbory a rady, které mládež chrání před něčím, co zatajit nelze: jaký je život a jak se na ten život dívá umělecké dílo. O znásilňování a krutosti, o nahotě a sexualitě se mládež, zaplať bůh, dozví všechno bez ohledu na 22. hodinu nějakých komisí.
Zajímavé na těch komisích je, že s drtivou pravidelností postihují především díla umělecká, hodnotná, humanistická, před kterými mládež chrání a která odstrkují do nočních hodin, jako by v noci mládež neexistovala. Díla slaboduchá, pitomá, oslizlá, uslintaná a jinak duši ubíjející komise většinou ignorují - ačkoli slizkost a zoufalství z lidské blbosti mládeži zajisté hodně škodí, když už něco.
Řeknu heslo: Šli po Enquistovi, jdou po Durychovi. Blbosti Peříček či reality show v pokojích, umělých vilách a koupelnách celkem pitomých lidí si nevšímají. Komise a rady tu nejsou pro ochranu dětí, ty se ochrání samy, nýbrž pro ochranu blbosti.
	V TV už se rodí směrnice: hledejte umělecká témata pro 20. hodinu -krupicovou kaši, která dětem neublíží, ať nemáme potíže a pokuty. Takových ucajdaných děl máme beztak už dost - před 22. hodinou i po ní. U nás je móda v uměleckém díle pokud možno nic neříct nebo jen tak všeobecně, přibližně laskavě, nudně úsměvně, že jako lidi jsou halt lidi a v každým je kus toho ukoptěného dobra s rádiovkou.
	Boží duha pro ostrý pohled, pro nekompromisní vidění české prérie roku 1945 by mohla být naopak pro mládež povinnou. Nic není pro mladého člověka cennější než dozvědět se, jací lidé jsou, jaké je celé lidstvo, jak se z té beztvaré a často hodně nelidské hmoty hněte člověk, který zní hrdě. Albert Camus v Caligulovi napsal, cituji zpaměti, že největším zločinem je vnést do duše mladého člověka zoufalství. A nic není zoufalejšího než pohled na prázdnotu, tupost a hloupost - což jsou umělecké kategorie, které žádná rada netrestá.
	Lhát je oblíbený lidský sport. Mít iluze, konejšit se nepravdou, zavírat oči, natírat pohraničí narůžovo. Totéž chceme po mládeži. Proto ji chráníme. Proto jsou komise a rady, proto se říká: Tohle jim neříkejte, nejsou zralí, tohle zatajte, až vyrostou, tohle jim zapřete, tohle strčte do hlubin noci, v noci mládež není. Pro život je to dobrý výcvik, to uznávám. Ale jen pro toho, kdo rád zavírá oči a kochá se sladkou lží. Boží duhu by měli mládeži předepsat. Spíš za ni však dají pokutu. Ať žije nezávadné a bezzubé umění, tomu dejte prémii.

O autorovi| Karel Steigerwald, komentátor MF DNES
Foto autor| FOTO: ARCHIV
Foto popis| BOŽÍ DUHA. Durychova studie pokání.O autorovi| Karel Steigerwald, komentátor MF DNES
Foto autor| FOTO: ARCHIV
Foto popis| BOŽÍ DUHA. Durychova studie pokání.

Krutá pomoc bratrů bratrům
16.8.2008    Mladá fronta DNES    str. 11    Názory
    Karel Steigerwald        
Názorový seriál MF DNES: Francouzi v srpnu 1968 nadšeně radili Dubčekovi, aby po obsazení Rusy zapálil Prahu 

1968-2008 Čtyřicet let od sovětské invaze 

Jaké bylo počasí, nevím. Hodně kalné ráno. Asi pět hodin. Vzbudili mě rodiče. Ze všech stran se ozývalo vzdálené vrčení, i z nebe. V rádiu četli prohlášení o okupaci a neustále se loučili. Střelba se blížila i k nim. Bylo to divné probuzení. 
	Den předtím jsem se vrátil z Paříže, z první cesty na Západ. I to byl přínos roku 1968, po dvaceti letech pootevřená hranice působila mladým lidem šok - svět byl úplně jiný, nádherný, nepředstavitelný. Čemu to chtěli komunisti konkurovat? Paříži? Tam všichni říkali: Obsadí vás. Až vás obsadí, poraďte Dubčekovi -zapal Prahu. Já říkal - neobsadí. Nenajdou záminku. Nehledali žádnou, ale to jsem ještě nevěděl. 
	Bydleli jsme v lese, dva kilometry od města. Vrčení přicházelo ze všech směrů, od Jičína, od Lomnice a z nebe, kde byla letadla. Tak malá města, a tak velká historická událost. Tanky Sovětů neboli Rusů a tanky jejich sluhů, dnes tomu říkají bližší zahraničí, se draly uličkami - na Prahu, hlavní město šestého sluhy. 
	V šest hodin ráno jsem na ulici v Lomnici brečel. Pardon, plakal. Nikoliv poprvé, ale možná naposledy. Tanky všechno rozdrtily, naděje, sny, štěstí, čemuž se dohromady říkalo Jaro 68. 

Ruská voš, jdi domů Řinčely ulicí, kolem divadla, kolem spořitelny, přes náměstí dolů, hnusné, neúprosné kusy železa. Na zeď spořitelny jsme napsali azbukou: Ruská veš, jdi domů. Dlouho jsme hledali, jak se řekne rusky veš. Takto: voš. 
	Celá ta okupace měla jedinou naději v sobě: že už nikdy nikdo nebude brát to odporné komunistické učení vážně. Že touto chvílí, tímto 21. srpnem 1968 se to kruté učení definitivně a navždy odmaskovalo. Zánik komunismu přijde nutně a každý už to musí vidět. Koukal jsem na tanky, na zažloutlé roboty v nich a říkal si: Už nikoho nestrhnou za sebou, už nikoho nebudou fascinovat svými prolhanými kecy. Bude brzy konec těch lupičů. Už nikdo s nimi nebude tančit ani jásat. Zůstane jim jediné: ocel tanků, otevřené kruté a nahé násilí. Budou opuštěni. Vtomto českém národě s nimi už nikdo nikdy nepůjde. 
	Byl to velký omyl naivního mladíka. Dodnes je volí patnáct procent voličů. Jsou nalezlí ve Sněmovně, v médiích, všude. I z něčeho tak průkazného, jako je vojenské přepadení malé země, dokážou udělal něco opačného: pomoc bratrů. Ale vlastně nelhali: bratrům pomohli. Soudruhům. Ti by bez okupace u moci v ČSR nezůstali už dlouho. S ruskými vojsky byli u moci dalších dvacet let, než shnila i ruská komunistická říše. 
	Tanky se nezdržely. Převalily se malým městečkem a nastalo beznadějné ticho. Druhý den jsem odjel do Prahy za tanky. Co tam dělají? 
	A co jsme měli dělat my? Běhali jsme po Praze. Všichni psali nápisy, kdo uměl fotografovat, fotografoval, aby svět viděl všechno. Bylo to patetické, ale i směšné - nápisy a fotografie proti tankům. Okupace to byla divná - střílet na nápisy nějak nebylo možné ani Rusům. A platilo, co jsem si myslel - už nikdo nikdy s nimi nic mít nebude. Ta část národa, později jsme uviděli, že nebyla úplně malá, která jim chtěla sloužit, zatím mlčela a vyvolávala klamný dojem, že neexistuje. Všichni ostatní, celá země, jako by do Moskvy řekli: Merde! 
	Ale to merde neřekli vůdcové. Pro ně byla okupace ještě paradoxnější: obsadili a zatkli je jejich lidi. Nejslavnější politický výrok okupace byl Dubčekův: To udělali oni mně! Tím chtěl Dubček vyjádřit, jak blízko k nim měl. A my jsme mysleli, chvíli, že blízko má tato charizmatická postava k nám. Ještě nikdy v dějinách nebyli zrádci na cestě zrady provázeni celonárodním: Buďte s námi, jsme s vámi. 
	Odpor Čechů byl jednotný. Skládal se z vtipu, kreseb, hesel na zdech, vyzývavé drzosti hezkých holek, krve zastřelených a ze slovní jednoty všech. Proti tankům je to nic, ale pro české kolaboranty to bylo důležité: dostali strach kolaborovat. Dělnickorolnická vláda Indry, Jakeše a dalších sráčů nevznikla. Politická podpora invaze se zhroutila. V Praze zavládlo napjaté bezvládí. 
	Ty Jakeše, Indry a Biľaky měl dát Brežněv zastřelit. Připravili mu svou zbabělostí trpké hodiny. Domácí zrádci měli zatknout Dubčeky, Smrkovské a spol., dát je ke zdi a jménem dělnicko-rolnické Indrovy vlády zastřelit. Střílejících estébáků měli dost. Ale uhnuli, ani statisíce vojáků, ani tanky jim nedaly odvahu. 
	Nerad tomu říkám invaze. To slovo mi připomíná invazi Spojenců v Normandii, obrovskou vojenskou operaci svobody proti nacismu. Na ruský přepad Československa se invaze nějak nehodí. Říkejme raději okupace. Agrese. Přepadení. 
	Invazi nechme Spojencům, v tom slově je hrdost i čest, a z toho Rusové neměli nic. V naší rodině, která na konci války žila v Horažďovicích na náměstí, se vypráví tato legenda. Bydleli u nás američtí důstojníci. Na otcovu otázku, za co šli bojovat proti Němcům, ukázal jeden důstojník výstřižek z předválečných novin. 
	Byl to výrok Himmlera: V kruté zimě jsou kořínky ocúnů hlouběji v zemi. Na tuto skutečnost mě upozornil vůdce. Je to úkol pro německou, rasově čistou vědu po vítězné válce. Američan řekl: Jsem fyzik. Nechci, aby rasově čistá věda vítězila. 
	Ruští vojáci, kteří nás okupovali, připomínali stroje: bezvýrazné tváře, prázdné oči, monotónní hlas, opakující stále stejnou větu: bratrská pomoc. Ty mašiny ani nevěděly, kde jsou, v které zemi. Vojáci páchli nepranou uniformou, nemytým tělem, tupě kývali hlavou: My vaši druzja. Proč nás nemilujete vy? Groteskní paradoxy nevnímali. Na poli hrabali brambory, ani najíst jim Brežněv nedokázal dát. Odpor proti nim byl odpor proti asijskému barbarství. Co to k nám dovážejí? Komunismus? Co to je za zvíře, okupant, který chce být milován? 
	Odpor dlouho nevydržel. Za týden přijel Dubček z Moskvy, lhal, plakal, dojímal sebe a dojal celý národ. 
	V Dubčekově dojetí se měla rozpustit zrada, kterou jeho uskupení v Moskvě podepsalo. A bylo stále zřetelnější, že hlavní heslo srpna 1968 nebylo Rusové, táhněte domů, nýbrž: Češi a Slováci, zachovejte klid, prokazujte státnickou moudrost, vraťte se do zaměstnání. Ale ruská okupace byla přece důvod k tomu, aby se klid naopak nezachoval! V únoru 1948 komunisti lhali, že máme zachovat klid a moudrost, protože oni vytvoří ráj na zemi. V roce 1968 lhali, že nás toho ráje zbaví. Je na čase říct, že dnes může být komunistou jen lidská spodina. Jak to kdysi řekl spisovatel Karel Pecka: Komunismus je sen hrbatých duší. To si málo opakujeme. Po návratu Dubčeka z Moskvy přišel ponižující pohled: hezké holky na židličkách vystrkovaly zadky do ulic - škrabaly nápisy z výloh. Samy od sebe, že Dubček poprosil národ: Buďte moudří a státničtí. Myslel tím: Buďte ponížení. První ruská podmínka: Nápisy zmizí! A zmizely rychleji, než vznikly. Okupanti se museli divit: Co je to za národ? Celou zem popíší a druhý týden nápisy zase vyškrábou. To muselo Rusy povzbudit: Těmhle se bude dobře vládnout. 

Pryč a už se nevracet Po týdnu a Dubčekově pláči jsem si řekl, uteč pryč a nikdy se nevracej. Mají šest milionů vojáků, budou tady sto let. Za těch sto let změní Čechy. Spojí je s Ruskem k nepoznání. Čtenář K. H. Borovského, obdivovatel ruské literatury 19. století, si iluze nedělal. Kdo by chtěl být Rusem? Pláč Dubčeka měl být písničkou na rozloučenou. 
	Utekl jsem, odcestoval, odjel vlakem do Itálie. Žil jsem tam měsíc, možná dva, spolu se spolužáky z FAMU, a nedělal nic jiného, než řešil tu nejslavnější českou otázku: emigrovat teď? Z Prahy chodily zprávy, které byly v intencích Dubčekova pláče: krok za krokem, kousek po kousku, zpátky k upevnění pozdního imperialismu Rusů. 
Na podzim jsem se vrátil a začal zase chodit na FAMU. Prožil jsem deset, možná i víc let beznaděje, deprese, jasného vědomí, že toto tu bude do konce mého života. Kdo nemá odvahu a sílu emigrovat, opustit rodiče, češtinu, FAMU, ten tvrdě zaplatí -bude žít nicotný život v nicotě. Uvězněný Dubček říkal Brežněvovi: Nic jste nepochopili. Brežněv se šklebil: Já nemusím nic pochopit, Sašo. Ty musíš pochopit. Já mám armádu větší než zeměkoule. V týdnu od přepadení republiky do Dubčekova návratu mu nebylamnoho platná. Češi prožili závrať a opojení: jednotní, elegantní, vtipní proti bezmocné armádě. Ale už v tom týdnu nápisů, humoru a vzdoru se vkrádala pochyba: Co bude příští týden? Co bude dál? 
	Dál byl už jen čas Brežněvovy armády a českých zmetků. Jednotný lid se rozdělil na sluhy Rusů a na jejich kořist: vyhozené, potrestané, zavřené, umlčené a hrst vzpurných. Dalších dvacet let byli komunisti na lovu, lovili nás, až zanikli sami. Ale to není předmět této vzpomínky. 
	Vzpoura roku 1968 dala komunistickému režimu novou tvář: konec fanatismu, vyjasnilo se. Už neplatilo nic o uhlířské víře nelítostného komunisty, o Marxovi a Leninovi, o pravdě rudé myšlenky, už platilo jediné: moc, peníze, kariéra, lež a pokrytectví. Režim už nežádal, aby ho lidé milovali a projevovali mu vděk, žádal jen, aby drželi hubu. Za odměnu nabízel výhody a výsady. Pražské jaro někteří vykládají jako správný pokus o zlepšení komunistické vlády, který lidi zkazili, jiní jako rvačku rudých oligarchů, ti třetí jako hnití komunismu zevnitř. Osudy Gorbačova, malého následovníka velkého Dubčeka, naznačují, že pravdu mají ti třetí, ti s tím hnitím. Ale je mnoho lidí, kterých se komunismus nikdy netknul. Nevěřili mu, žili a trpěli tiše na okraji. Byli jen potravou pro tu rudou tlamu, která ničila životy. 
	Jaro a okupace, to byl omamující čas. Lidé milují bezohledné řádění velké historie. Všimněte si, co je dnes lidí, kteří by se rádi zase do něčeho pustili. Zapálit, převrátit, obsadit Hrad, nařídit štěstí, vyloučit, pozavírat či zastřelit a být tomu v čele. Málokdo chce žít nudu beze zvratů a krutostí, bez vin, zločinů a trestů. 
	I já vzpomínám s větším zájmem na slavný rok 1968, který zničil všechny iluze a naděje mé generace, než na léta, kdy se nestalo nic. A to je sláva roku 1968 v jeho ubohosti. 

***

* Glóbus Názorový seriál TÉMA: Srpen 1968 

Pokračujeme v seriálu, ve kterém autoři přinášejí vzpomínky na srpnový vpád sovětských vojsk, ale také se zamýšlejí nad tím, co pro ně a jejich život tehdejší události znamenaly. 

O autorovi| Karel Steigerwald, komentátor MF DNES
Foto autor| FOTO: JIŘÍ VŠETEČKA
Foto popis| AŤ ŽIJE IVAN, ALE DOMA! Tisíce civilistů se snažily debatovat s ruskými vojáky a vysvětlit jim, že u nás žádná kontrarevoluce není. Marně...O autorovi| Karel Steigerwald, komentátor MF DNES
Foto autor| FOTO: JIŘÍ VŠETEČKA
Foto popis| AŤ ŽIJE IVAN, ALE DOMA! Tisíce civilistů se snažily debatovat s ruskými vojáky a vysvětlit jim, že u nás žádná kontrarevoluce není. Marně...

Není těžké najít lupiče z Wolfovy kanceláře
28.7.2008    Mladá fronta DNES    str. 11    Názory
    Karel Steigerwald        
Poslanci Wolfovi vyloupili kancelář. Pachatel není znám. Mohl to být obyčejný lupič, nebo lupič politický. Politický lupič mohl být buď osamělý podivín, jako vrah Kennedyho, nebo ho najala nějaká politická síla. Hledala v kanceláři důkaz o Wolfově korupci nebo cokoliv jiného. 
	Politická síla mohla být buď pravice, nebo levice. Pokud to byla pravice a našla důkaz o úplatku, spálila ho. Pravice však žádný důkaz hledat nemusí, tím méně vylupovat levicovou kancelář. Sama dobře ví, jestli Wolfa podplatila, nebo ne. Pokud ten důkaz našla levice, zveřejní ho, protože je to silná zbraň proti pravici a levice bude mít vyhráno. Pokud důkaz zveřejní hloupě, uškodí si. 
	Důkaz může být buďto pravý, nebo zfalšovaný. Pokud bude pravý a levice ho hloupě zveřejní, přizná, že vylupuje kanceláře, což je stejné svinstvo jako podplácení. Pokud bude zfalšovaný, ztrácí vylupování kanceláře smysl. Zfalšovat a zveřejnit ho mohou i bez lupiče. 
	Důkaz může být pravý a zveřejněný chytře. Například ho přinese do Lidového domu hluchoněmá žena, která zmizí v davu. 
	Tím vyšetřování uvízne na mrtvém bodě. Žádné další stopy nebudou a vyloupenou kancelář zatlačí do pozadí jiné aféry, které se už v této chvíli rodí. 
	Na mrtvém bodě uvízne vyšetřování jen zdánlivě. Existuje osoba, která i bez důkazů nepochybně ví, kdo a proč kancelář vyloupil a co tam našel. Tou osobou je sám lupič. Svou znalost nenechá ležet ladem. Půjde za svými objednavateli a bude žádat za mlčení peníze. Když je nedostane, půjde za tou druhou stranou, které nabídne za peníze informaci, kdo a proč Wolfovu kancelář vyloupil a kdo to objednal. Jedna z obou stran mu určitě zaplatí. 
	Plátcem bude hned ta první, objednavatel. Lupič to ví, a proto za ním půjde už brzy. Peníze dostane, odnese si je domů, ale po čase přijde znovu. Začne objednavatele vydírat. 
	Objednavatel bude buďto jako blbec pořád platit, nebo dá lupiče zavraždit. Pravděpodobnější je to druhé, protože lidé raději vraždí, než platí. A tím vyšetřování může skončit. Policii stačí bedlivě sledovat všechny příští podivně zabité lidi, nechat je po našem detektivním schodišti projít opačným směrem až k té loupeži, a na koho to bude pasovat, ten je lupič. 
	Komu toto líčení připadá příliš bláznivé, ten nezná český svět, který se hemží krabicemi od bot s miliony, igelitkami s miliony, podplacenými vyšetřovateli podplácení, loupícími soudci, Kubicovými zprávami, neviditelnými miliony v ovzduší, pěti viditelnými na stole v českých, kapříky, hltavými luňáky a jinými pohádkami barvité české krajiny. 
	Můžeme se dočkat i Wolfa, který si kancelář, aniž o tom věděl, vyloupil sám, i když měl klíče, a to jen proto, aby snědl důkaz o neexistujícím úplatku, který dostal. Už v pátek policie věděla, že nešlo o lupiče politického, nýbrž jen o samotáře podivína. Vyšetřit vyloupení Wolfovy kanceláře není těžké, ale s nejvyšší pravděpodobností k němu nedojde. Dopadne to jak s říšským sněmem. 
Mnoho plamenů, mnoho podezření, fakta žádná. Čtenář může sám kombinovat, kdo je pachatel a komu loupež poslouží. Ale ani to nepomůže. Pachatel to mohl navléknout tak, aby podezření padlo na nevinného. 
Nejméně škody udělá případ nevyšetřit a zařadit ho do politického zvěřince, sekce drobnosti. Jediné, co může šťouraly mrzet, je to, že takto se tvoří politika. 
	Šťoural si kdysi na počátku myslel, že takto ne, že politika není od chudého strýce milion v dietách v krabici od bot ve vyloupené kanceláři poslance, který přestoupil buďto pro peníze, nebo proto, že tam u nich toho jednoho chlapa už nemohl vystát. 

O autorovi| Karel Steigerwald, komentátor MF DNESO autorovi| Karel Steigerwald, komentátor MF DNES

Evropa přihlíží, pak soudí
25.7.2008    Mladá fronta DNES    str. 10    Názory
    Karel Steigerwald        
Haiku

Haiku o vrazích a jiných zločincích byla napsána snad už všechna. Stěží by někdo přidal další.
Jedno z posledních vytvořil básník Antonín Brousek. Zní: Na Letné pomník velikánskej, na špagátě mrská se Rudla Slánskej. Je to haiku cynické, drsné a pravdivé. Pomník byl Stalinův, Rudla byl stalinský kat, kterého oběsili jeho komunističtí druhové. Zbylo po nich to haiku, jinak už jsou fuč.
	Evropa má nové hrdiny. Všichni jsou nadšeni z Karadžiče, který se proslavil tím, že byl chycen. Už se oholil, bude se hájit sám, právníci v Haagu popíší tisíce stran, uplyne tisíc dnů a Karadžič dostane doživotí za vraždu desítek tisíc lidí, které většinou nezavraždil sám, nýbrž tomu velel. Velet vraždění je v Evropě odjakživa populární činnost, trestaná teprve posledních pár desítek let. Když dříve někdo zabil válečné vrahy, nebylo to proto, že vraždili, nýbrž že prohráli. Prohra se trestala, vraždění ne.
I Hermann Göring si stěžoval, že v Norimberku soudí vítězové poražené. Nepostřehl však, že není souzen za porážku, nýbrž za masové vraždění. Soudci nebyli důslední, Rusové stáli na straně žalobců, ačkoliv v masovém vraždění taky vynikali. Žaloba za genocidu v Sovětském svazu nepadla dodnes.
	Soudit lidi za to, že vraždí jiné lidi, že to vraždění organizují, že mu velí, že je nařizují, je bohumilá novinka. Před norimberským procesem se mělo za to, že vraždit lidi je právo vítězů a že válka je čest. Války a vraždění jsou tu dál, ale už se tolik nechválí a stále víc lidí si myslí, že jde ne o čest, nýbrž o zločin. Norimberk v roce 1945 to začal. Karadžič bude u soudu v Haagu, to je modernizované pokračování norimberského tribunálu. Včetně té slepoty, která v Norimberku neviděla stalinské vrahy. Jugoslávské války stály 140 tisíc životů. Zločinců a zločinu v nich bylo nepočítaně.
	Kdo netečně přihlížel, vraždění podporoval, toleroval, neviděl, dodal zločincům zbraně, ten u soudu v Haagu jako spolupachatel nebude, ač by měl. Spolupachatel se jmenuje evropské společenství, civilizovaný svět a tak podobně. Takové uskupení frází k soudu nedostanete.
	Povražděným Balkáncům už je jedno, co bude s Karadžičem. Možná by je víc zajímalo, proč k vraždění došlo - kdo to mohl zastavit a nezastavil? Nejsou snad evropská společenství tisíckrát mocnější než chudé balkánské bandy vrahů? Vraždění na Balkáně se veřejně táhlo několik let. Vraždili vrazi a vraždili pozůstalí po obětech vrahů a pozůstalí po zavražděných vrazích. V pekelném kolotoči nenávisti tekla krev, hynuly duše, kralovalo zvěrstvo.
	Balkán ale není daleko, Balkán je blízko, těsně u dveří Evropy z té vnitřní evropské strany. Nadšení z chyceného Karadžiče má hluboký smysl: smysl náplasti na evropskou vinu. Evropa je nechala vraždit, přihlížela, teď vrahy soudí, což je správné. Naplňuje se touha po spravedlnosti, ten nejkrásnější lidský cit, varuje to další budoucí vrahy a naplňuje to lidskou duši beznadějí: proč se to nezastavilo hned, na začátku?
	Kdyby to evropské společenství udělalo, kdyby Balkáncům včas vyrazilo zbraň z ruky, bylo by agresorem. Porušilo by majestát hranic a majestát práva států vraždit se doma mezi sebou podle libosti. Obsazení Německa v roce 1937 by ušetřilo sto milionů životů. Kdo by to udělal a slabého Hitlera zatípnul, byl by agresor. Totéž případ Lenin a spol. v roce 1918. Jak v Německu, tak v Rusku a na Balkáně bylo od začátku jasné, co se stane.
	Dejte k soudu evropské společenství. Pak civilizovaný svět. Jsou to spolupachatelé. Z Karadžiče mají radost a odsoudí ho. Ale příští Karadžičové budou mít zelenou. Je to téma aktuální. Kdo a jak dlouho může být masovým vrahem?

O autorovi| Diář Karla Steigerwalda
Foto popis| O autorovi| Diář Karla Steigerwalda
Foto popis|

Co budou mít lidovci napsáno na náhrobku?
23.7.2008    Mladá fronta DNES    str. 10    Názory
    KAREL STEIGERWALD        
KDU-ČSL by mohla, podle představ Cyrila Svobody, zjednodušit název: Strana lidová. Je to součást úvah, jaká budoucnost lidovce čeká. Chtějí ozdravení, modernizaci, předvídatelnost a jiné veličiny, které mají odehnat úpadek. Ty změny ale nesmí být rychlé a velké, aby neodehnaly konzervativní příznivce strany, ale nesmí být ani pomalé a bezvýznamné, aby konec nepřišel dřív než ty změny. 
	Politický program strany lidové je jednoduchý: být vždy u toho. To pochopí každý volič, ale množství voličů, které takový program baví, je stále menší. Být v každé vládě je lidovecká vlastnost, která na jedné straně zajišťuje křesla, prebendy, pašalíky, kousíček světské moci. Na straně druhé tu moc ohrožuje. Politická nabídka lidovců není příliš lákavá. Uspokojí lidi, kteří bojují s homosexuály, kteří chtějí splácat řízené hospodářství s trhem, kteří mají vztek na Topolánka či Paroubka. Josef Lux nabízel kdysi bájné dva pilíře lidovecké politiky: sociální a tržní. V praxi se vznešené pilíře proměnily v politické chameleonství. 
	Svobodův návrh vyvolá ve straně spory. Co změnit? 
	Možná však nejde o změnu, nýbrž jen o to, co bude napsáno na náhrobku. Změny jistě přijdou, ale nemusí to už být lidovci, kdo je bude dělat.

Pojďte, lidi, na divadla s kladivama
18.7.2008    Mladá fronta DNES    str. 10    Názory
    Karel Steigerwald        
Haiku Diář Karla Steigerwalda 

Přesněji to haiku zní: s železnejma kladivama! Napsal ho v dobách první republiky E. F. Burian, geniální divadelník, muzikus, jevištní novátor, avantgardista, revolucionář. 
	Divadly myslel divadla zkostnatělá, měšťácká, zatuchlá, tehdejším slovníkem řečeno buržoázní, dnes by se řeklo bulvární neboli tzv. divadla středního proudu, čili středního kýče. Kladivem myslel kladivo. 
Chtěl tu veteš rozbít a vytvořit nové, svobodné zářivé divadlo. 
	Nepodařilo se. Sám skončil hořce v 50. letech. Kladivo na divadla vzal až dnes do rukou jakýsi novodobý kladivoun. Kladivem ale bouchnul opačným směrem. Nemajznul po hlavě šmíru a kýč, mizerné divadlo, jehož je vždy dost, majznul po hlavě čtyři velmi kvalitní české divadelníky. I E. F. Burian měl dávno vědět, že v Česku se nikdy nemajzne po hlavě šmíra, ubohost, nýbrž právě to opačné – co vyčnívá a převyšuje. Kladivoun dal na plakát s názvem Prachy patří nám Jiřího Suchého, génia a kulturní ikonu druhé poloviny 20. století, a tři mladší skvělé herce, jichž také nemáme dost. Vybral si dobře. Majznul směrem nahoru. Popudem byl kladivounovi chaos kolem dotování divadel, který trvá dodnes. 
	Je pozoruhodné, jak věc tak přehledná, v zahraničí dávno vyzkoušená, jako je dotování divadel (a kultury vůbec), dokáže u nás způsobit tolik zmatků, chaosu, nenávisti a barbarství, že se člověk nechce přidat k žádné straně a nejraději by odjel do Patagonie, kde prý žádná kultura a žádné úřady nejsou. V Patagonii se také nikdo nemusí neplodně hádat, jestli má kultura smysl a komu je umění užitečné. 
	Kladivoun, autor plakátu Prachy patří nám, to nechápe. Není ale sám. Spor o dotace divadel není spor o kvalitu či nekvalitu, nýbrž spor o daňový a hospodářský režim divadel. Petr Kratochvíl nás správně poučuje, že divadlo, jehož majitel vytváří pro sebe zisk, dotace brát nemá. Zajišťovat veřejnými penězi zisk majitele divadla je nemravné. 
Takové divadlo může získat veřejné peníze jen výjimečně, na konkrétní (neziskový) účel, třeba, že udělá představení zadarmo pro sirotky. Veřejné peníze mají získávat jen divadla, jejichž zisk (ze zákona) plyne opět do divadla, protože účelem dotací není podporovat zisk, nýbrž určitou divadelní činnost. 
Až toto základní dělení úřady pochopí, nastane teprve debata, kdo a jak a kolik peněz a kterou činnost ano, kterou ne a proč. A v této debatě klidu nikdy nebude: kdo dostane, bude spokojen, kdo nedostane, uvidí korupci, neodbornost atd. 
	U této hádky ale stále ještě nejsme, jsme v předpokoji problému, kde se všechno plete dohromady, kde v kalné vodě rejdí kladivouni, chaoticky demonstrují herci a ještě chaotičtěji zmatkují úředníci. Bůh suď, proč tak lehká věc nejde hladce a proč si úřady dělají hanbu. Na jejich hlavu to všechno padá hlavně, jsou to úředníci, mají úřadovat dobře. Nelze čekat, že by divadelníci za ně úřadovali – ti budou vždy chaotičtí, jak to patří k jejich povolání. 
	Dobré je to všechno jen pro kladivouny. Kladivounství je v Česku činnost nesmírně oblíbená: už i ten E. F. Burian měl strýce, vynikajícího operního zpěváka, kterému v zákulisí zlaté kapličky nad Vltavou dali do sklenice místo vody louh, aby už nezpíval, což byl zajisté kulturní příspěvek kladivounů. 
	Celý spor o dotování divadel je smutný. U nás už nic není hodnota, ani Jiří Suchý, téměř každý už akceptuje skoro ruské prizma, že všichni jsou nějací darebáci. Jenže i ti Rusové se před chudožnikem pokloní. U nás je chudožnik jen darebák, co chce prachy, vedle něj úředníkchaota je zmateně rozhazuje nebo uškubává a nad tím vším nám kladivoun leje do krku louh, abychom nevydali ani tónu již. 

Foto popis| Foto popis|

Čunek by měl, s křížem na zádech, jít pryč
16.7.2008    Mladá fronta DNES    str. 10    Názory
    Karel Steigerwald        
Po každém politikovi něco zbude. Pyrrhos měl vítězství. Pappenheimské znal každý. Napoleon přispěl komplexem mrňavosti. Něco zbude i po Čunkovi. Úsloví Čunkův úplatek zdomácní v politice minimálně mezi českými kopci. 
	Čunkův příběh se dává po kouskách. Vždy, jakmile se blíží rozuzlení, přijde nový padouch. Pošťák donese telegram, rozlepí se tajný dopis a drama frčí dál. S jakou nadějí vzhlíželo publikum ke knížeti - že jeho zásah a spolupráce s americkými detektivy konečně příběh ukončí. Nebyl by to však Čunek, aby nenastala zbrusu nová otočka: detektivům nedali vše! Chybí sedm set stran. A přibyly tučné cesťáky! 
	Není na publiku, aby vědělo, co Čunek udělal, nebo neudělal. Je to na orgánech. Orgánové si už vylámali zuby takřka všichni. Nejen vylámali. Na každém ulpěl kus pachuti, na zástupcích státu, na policii, na té ženské, co ho udala. Čunkův příběh, krom toho, že se točí jak vodní vír, má nečekané nadání: něco dokáže máznout na každého, kdo přičuchne. Teď se právě cosi přilepuje i na knížete, představitele ctihodnosti. Proč prý otálel, jaké že dělá vzadu handly, proč nedrží slovo a neodejde. A přitom je to jednoduché, kníže je v rozpacích, vidí na Čunkovi, co každý: samou tmu, avšak divnou. Rád by se, jako každý, něčeho dobral. 
	Jasno má jen ing. Paroubek s presumpcí viny. Kdekdo to po něm opakuje. Idea, že politici jsou gauneři, a ne-li, musí to dokázat, propůjčuje lidem mravný háv, do něhož se mohou halit. Zní to krásně: dokaž, že jsi nekradl, nesmilnil! Kdo toto žádá, cítí se jako kabrňák, a přitom je to jedna z nejzhoubnějších idejí. Tu zavést, změní se politika v mrtvé pole. Každý každého z něčeho obviní. A dokažte, ptáci, že jste to neudělali! Ale jak dokázat, že neexistuje vodník? Když řeknete, nikdo ho neviděl, vodníkofilové vzkřiknou: No právě proto je to vodník, aby ho nikdo neviděl. S presumpcí viny politiků to je stejné: dokázat, že něco neukradl, politik nemůže. Každý takový důkaz znamená jen, že ho nechytili, že je mazaný. 
	Užitečnost politika Čunka je malá. Lidovci ho vytlačili nahoru v jakési bezradnosti, nevěděli, co vlastně mají dělat, aby nepřišel zánik. Čunek si získal popularitu u lidí tím, že zatočil s Romy. 
Ale to zatočení už bylo stejně divné, stejně jako jeho úplatková aféra. Udělal to s Romy dobře, špatně, je rasista, ostrý realista, rozumný, nebo ne? Každý si vybere. Čunek prospěl jedině plozením pochybností. To není dobré ani pro politika, ani pro jeho stranu. Být politikem není nutné, je to spíš zvláštnost a podivínství už samo o sobě. Proč tam lidovci Čunka stále mají, když je zamotává do záhad, je další záhadou. To si pořád ještě nevědí rady, co dál? Někdo si řekne, temné síly Čunka dlouhými prsty likvidují. Jenže on tam, když nemá tvrdou obranu, být nemusí - čunkiáda likviduje nejen Čunka a jeho partaj. Kdyby mu, jako správnému státníkovi, leželo blaho vlasti na srdci, šel by sám. S křivdou třeba, jako oběť, ale s vědomím, že lepší rány do srdce mého než rány do srdce vlasti. Místo této úvahy Čunek vytáhne z kapsáře nečekaně cesťáky. Politický přínos tohoto politika nestojí ani za čtvrt jeho, ač třeba i vykonstruované aféry. Nebo obráceně: když takto slabě umí čelit nepřátelům v čele s rozzuřenou paní ze Vsetína, jak chce pak čelit zhoubným časům, situacím a událostem skutečné politiky? 
	Republika nepotřebuje věčně řešit čunkiády a jinou mlhu. Republika potřebuje politiku užitečnou, která něco přinese. Čunek, lidovec, vlastenec, s rancem na zádech, by měl sám od sebe odstoupit. Ne kvůli Paroubkově presumpci viny, nýbrž proto, že zatěžuje politiku nepotřebnými problémy. Měl by mít v sobě vyšší zájem, než je on: naložit si lidovecký kříž na záda a hořce jít. 

***

Na každém ulpěl kus pachuti, na zástupcích státu, na policii, na té ženské, co ho udala. Čunkův příběh má nečekané nadání: něco dokáže máznout na každého, kdo přičuchne. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Líbivá elektřina z větru, mlh a chroustů
15.7.2008    Mladá fronta DNES    str. 08    Názory
    KAREL STEIGERWALD        
Ministerstvo životního prostředí bude na žádost ČEZ posuzovat vliv dostavby Temelína na životní prostředí.
S žádostí naloží podle ministra standardně, jak mu ukládá zákon.
Posuzování může probíhat nekonečně dlouho. Téma jaderné energie je komplikované odborně i politicky. To druhé vede.
Bursík může posuzovat mnohem déle, než bude ministrem.
	Dokud ministrem bude, nebude dostavba Temelína ani na papíře. Zvětšování elektrárny mohou schválit jen vládní koalice bez zelených. Posuzování, komise, odborníci, ekonomové, nezávislí znalci, to vše platí mnohem míň než názor malé zelené strany. Jadernou energii, ať už je nebezpečná nebo není, mají v rukou politici, nikoli trh. Navíc se z ní stala mystická mytologie -tajemná, katastrofická a fascinující. Plná bludů, nekompetentnosti a fám. Je to vedle ohřívání planety důležitá karta politických her. Veřejnost je na ni, jako na každou strašidelnou mytologii, citlivá. Atom je cenným politickým materiálem. Že může dát i elektřinu, to je jen vedlejší produkt.
	Proto je rozhodování o elektřině z jader atomů v rukou vlád.
V našem případě jen v rukou šesti poslanců. Dokud jim ty ruce neupadnou, bude se elektřina vyrábět jen z líbivých materiálů: větru, mlhy a chroustů.

Buďte bohem, volem nikdy
11.7.2008    Mladá fronta DNES    str. 10    Názory
    Karel Steigerwald        
Haiku 

Diář Karla Steigerwalda 

Staré latinské haiku zpívá: Co je dovoleno bohovi, není dovoleno volovi. Kdo má klasické vzdělání, umí to latinsky. Pro ing. Paroubka je to příležitost k podání žaloby, je mu dovoleno vše a není vůl. 
	Je to kardinální otázka politiky vůbec - kdo je vůl a kdo bůh. Když podpláceli Kořistku, byl bohem Kořistka. Podplatitelé byli v roli volů převáženi v poutech, celé měsíce vyšetřováni, zkoumáni na detektorech. Po dlouhé době se tak nějak neslaně řeklo, že Kořistka nemá sebemenší důkaz ke svému nepěknému tvrzení. Výsledek to má dobrý. Každou chvíli někdo zasvěceně někde utrousí: Tenkrát, když podpláceli Kořistku... 
	Nyní je v podobné situaci poslanecWolf. Říká, že ho ing. Paroubek vydíral. Nemá k tomu žádný důkaz. A proto měl být Paroubek lapen, v poutech převezen vrtulníkem do Třince, měli jej uvrhnout do tenat detektoru lži a zhruba v roce 2012 konečně utrousit, žeWolf nemá pro svá tvrzení žádný důkaz. Jenže Paroubek je v této historii bohem. Wolfa četníci chytí a Sněmovna jej vydá na mučidla. Pálit by jej mohli na tom zlatém stole, kde se podepsal radar i ruská okupace a kde také, což média nezmiňují, prý Karel z Lichtenštejna podepsal popravu 27 českých pánů po Bílé hoře. 
	To s těmi voly a bohy říká, že u nás se obviňuje kdekdo z kdečeho, každý politik už řekne skoro všechno, co ho napadne, lítají tady postbolševici, agenti Rusů, američtí křižáci a podobné hlouposti. Kdekdo kdekoho chtěl uplatit, tvářil se tak, slyšeli to i lidi v dálce, všelijaké předsedy odposlouchávala policie, je spousta kont v zahraničí, nitky k mafii má každý. Je to pekelná vřava, kýbl špíny, v němž Paroubkovi opilci a hlupáci jsou jen třešničkou na té špíně. Soudy v takových záležitostech kličkují, lavírují, nechtějí se příliš namáčet. Asi mají recht, v té palbě sračkometů by i je mohlo něco trefit. Tak se léta hází obviňováním bez obav. Fakta se nepoužívají, není to třeba. Důležitý je svist té metené nálože. A plesknutí, jak se nálož rozmázne. 
A do toho přichází právě on, mistr nadávek a nedoložených obvinění, král hrubosti, ing. Paroubek, se žalobou naWolfa. A chystá další na Vondru za výrok, že socialisti jsou zčásti řízeni tajnou službou, snad ruskou. Oba procesy by mohl vyhrát. Wolf je v důkazní nouzi. 
Vondra vyjádřil metaforou, co na Paroubkově partě vidí každý: afinitu ke všemu špatnému, co nabízí Východ a jeho generálové. Trestat metafory je oblíbená zábava soudů. 
	Až ing. Paroubek své procesy vyhraje, přijde na řadu on. Každý si může vypsat na papírek jeho obviňování, podezření, nařčení. Sto soudců a tisíc písařů bude jeho souvětí tisíc let rozmotávat. Zem se na tu dobu potáhne černým suknem. 
Nebojte se, nic takového nebude. Wolf je chodec, toho za obviňování bez důkazů osolit mohou, ing. Paroubek je však bůh, toho nemohou. 
	Buďte tedy, vážení přátelé, bohy, ne voly. Vůl a bůh si před zákonem rovni nejsou, jakož si nejsou rovni před lidmi. Bůh, jistě každý chápete, má výsady. Dá se to vyjádřit i takto: když kopnete boha do zadku, zle se vám povede. Když nakope bůh vás, soudce vám přidá. Neměls nastavovat zadek, cháme. Když napíšu o bohovi, že výraz američtí křižáci ho naučili Stalinovi vnuci, s nimiž kuje pekelnické pikle, budu potrestán tiskovou porotou, kde bůh dokáže, že žádné Stalinovy vnuky ani nezná. Když bůh řekne, že za tento článek, který jej už zase hanobí, jsem dostal od křižáků zWall Streetu tisíc klesajících dolarů, budu zas potrestán já. 
	Rozumný člověk haiku naslouchá. Když si chce dělat, co chce, a nepřítele natáhnout po palici, musí být bohem, ne volem. To nebohý Wolf nepostřehl. Jeho konec bude krušný. Mlsný Paroubek to ví a smlsne si. 

Foto popis| Foto popis|

Volby už jsou tu: slibte třeba patnáctý důchod
10.7.2008    Mladá fronta DNES    str. 08    Názory
    KAREL STEIGERWALD        
Strany, a nejen ty vládní, se často předhánějí v tom, jak podplatit před volbami důchodce. Důchodci si rádi přídavky vezmou. Hloupý, kdo nebere, když hloupý dává. Ale ve volbách většinou nehlasují tak, jak si rozdávající přeje. Nyní ČSSD, před všemi budoucími volbami, slibuje třináctý důchod. Ale až po volbách, a jen když vyhrajou.
	Však kdyby nevyhráli, rozdávat ze státní kasy by nejspíš nemohli. Jdou na to správně, mazaně, ale moc při zdi. Důchod navíc potěší každého. Dva důchody navíc by potěšily dvojnásob. ČSSD jsou troškaři, mohli třeba slíbit, že každý bude mít nárok na nové lidové auto za devadesát tisíc. Nebo porodné půl milionu. Pohřebné a sňatečné milion.
	Socialisti protrhli bariéru předvolebních slibů první. To není výhodné. Pravice by mohla slíbit tři důchody navíc. ČSSD by musela flekovat: Čtyři důchody! Pravice: Pět důchodů. He, he. Spisovatel Hašek navrhoval univerzální: Co vám slíbí konkurence, to vám slíbím taky. Blbství takových slibů tak zneškodnil. Blázni se přesto ze slibů radují. Ostatní vědí, že po volbách se sliby rozplynou.
ČSSD se chová, jako by lidé byli zcela dementní a pamatovali si jen minulý rok života. Ale je typ voliče, který si skutečně nepamatuje nic, hubu má otevřenou a volá: Naval prachy, vládo. Těm jsou předvolební sliby určeny.
Ostatní by měli bádat ne o tom, jak je příští předpokládaná vláda dodatečně za volby zkorumpuje, nýbrž o tom, co užitečného příští vláda slibuje zavést. Vládnout totiž neznamená vybírat daně a rozdávat prachy. I když je to pro některé politiky nejspolehlivější cesta k moci. K moci, nebo do propasti?

Proti základně nasadili i ruského generála
9.7.2008    Mladá fronta DNES    str. 10    Názory
    Karel Steigerwald        
Premiér Velké Británie Chamberlain přivezl z Mnichova do Londýna v září 1938 mír na příštích sto let. Potvrdil mu to Hitler na papíře. Znáte větší omyl? 
V čele boje proti radaru v Brdech stojí, jak jinak, komunisti. Bezpečnost státu by zajistili ekonomickými a kulturními nástroji. Nejsou sami. Proti radaru je široká opozice, socialisté, zelený mír, ekologové, hnutí Ne základnám!, Ano Rusům, Palestinci, Rusové, kdekdo. 
	Z radaru, což je technické zařízení, které včas zjišťuje, jestli a odkud či na koho letí raketa, stala se vnitropolitická kafilerie, jakési mlecí zařízení, které všechny české chamberlainovce semlelo s komunisty, ekology, arabofily a rusofily v jednu jedinou Národní frontu. Její ideové spodní patro vystihla občanka, která se bojí radaru, aby „se manželovo zdraví nezhoršilo“. Vrchní patro určila ČSSD. Pozvala si na včerejšek z Ruska generála, aby bylo vidět, jak to všechno myslí. To si mohli pozvat rovnou zas vojska. 
(Divné je, že ruský generál měl tak málo vkusu a přijel. Copak nic neví?) 
	Radar zatím žádné rakety nezjišťuje, ale stav české veřejné scény už zjistil: chamberlainovci jsou v čele. Dělají hluk, lezou na stromy, zvou generály z prožluklých zemí, demonstrují, křičí a nepřijímají žádné argumenty. Skutečnost obracejí naruby: z radaru, který má být obranným aparátem demokratického světa, dělají naopak nástroj útoku. Po zkušenostech s demagogií komunistů je divné, že mají znovu úspěch. Celá tato Národní fronta, pokud nechce přímo středoevropský prostor otevřít ruské expanzi (aspoň její část to určitě chce), věří asi tomu, že demokracie se brání sama od sebe, nějakými papíry, dohodami a sladkými řečmi nepřátel svobody. Slavná mírová hnutí z komunistických dob měla jediný cíl a smysl: ubránit mír otevřením prostoru Sovětskému svazu. Chcete mír? Nebraňte se! Raději rudý než mrtvý. Dnešní míroví šašci tyto postoje jen opakují, jako by je zase platili tajní agenti. 
	Radar ukázal vnitropolitický problém číslo jedna: opozice považuje nadbíhání té mírotvorné hmotě a získávání její přízně ve volbách za důležitější než zajištění bezpečnosti státu. Být v obranném systému demokratických zemí je jedinou zárukou bezpečí republiky. Řeči o tom, že nad sebou nechceme rudou ani bílou hvězdu, že nechceme cizí vojska, že žádné nebezpečí není, znamenají jediné: tato zemička je k mání, kdo máš zájem, slupni ji. ČSSD to dobře ví, ví to i všechny ekoparty, Greenpeace a hnutí proti základnám, ale boj proti radaru a klamání veřejnosti je lákavější. Přináší to popularitu a zájem médií. Tyto efemérní výhody sleduje i politická opozice: ačkoli s radarem sama začala (jako vládní strana tehdy věděla, že je to nutné), zve dnes protiradar – naschvál ruského oficíra. 
	Churchill byl tenkrát proti Británii zblblé mírem z Mnichova sám. Chamberlain se chlubil, že přivezl čestný mír. Churchill říkal: Ztratili jsme čest a do roka budeme mít válku. Je úkolem státníka stát i proti většině, protože většina není vždy pravda. Politik, který za všech okolností a za každou cenu řídí své činy studováním všelijakých průzkumů popularity, není, pane inženýre Paroubku, státníkem, nýbrž sluhou ulice. Úkolem české politiky je přivést republiku do tábora demokracie a pevně ji tam zakotvit a upevnit – ať už je to politika pravá, levá, zelená, černá. Řečeno heslem, aby rozuměla i opozice: Chcete mít radar s USA, nebo být bez radaru s Rusy, nebo, bůh vás netrestej, s Íránci? 
	Protiradarová politika se opozici pro pár hlasů hodí teď a na podzim. Co by dělal Paroubek, kdyby sám zase vládl? Odpověď je jednoduchá: chtěl by radar. Teď nám chce dát sto let míru bez radaru. 

Z radaru se stala vnitropolitická kafilerie, jakési mlecí zařízení, které všechny české chamberlainovce semlelo s komunisty, ekology, arabofily a rusofily v jednu jedinou Národní frontu. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Ukradli a darovali budovu. Pak celý stát
8.7.2008    Mladá fronta DNES    str. 08    Názory
    KAREL STEIGERWALD        
Ruská ambasáda v Praze má svůj původ, jako mnoho českých staveb, v krádeži. Budovu ukradli Němci židovské rodině, po válce ji jen tak, z ničeho nic, daroval prezident republiky Sovětskému svazu. Dcera okradeného majitele chce, aby jí majetek vrátili. Naději má však malou, Rusové se s ní nebaví vůbec, český stát odpovídá nesrozumitelně. Věc je u soudů, bude tam léta a nijak srozumitelně nedopadne. Oproti jiným případům státních loupeží je věc mnohem složitější. Majetek nebyl ani znárodněn, ani vyvlastněn. Byl darován Sovětskému svazu. S tím si žádný soud neporadí. 
	Jak by také mohl. Existovala parta komunistů, někteří jsou ještě naživu, která darovala Sovětskému svazu nikoli snad cizí ukradenou budovu, nýbrž celou ukradenou zem českou. I s lidmi. 
	A když v roce 1968 hrozilo, že se ukradený dar, podmaněná a narudo natřená republika, bude vracet, zavolala ta komunistická parta ruské vojsko: Chraňte, Rusáci, svůj dar. Nikdy žádný soud nedokázal tyto lupiče potrestat. Ani za krádež republiky, ani za velezradu. Někdy se dokonce zdá, že ten dávný dar ještě platí, že Česká republika stále patří Rusům. Mnozí přední Rusové si to myslí, čtěte jejich výklady. 
	Nešťastná ambasáda je v tom všem komunistickém kradení jen drobná patálie.

Bacha na Pixu, dá nás do vězení
4.7.2008    Mladá fronta DNES    str. 10    Názory
    Karel Steigerwald        
Haiku 

Diář Karla Steigerwalda 

Jedno české haiku vůbec není báseň. Najdete ho ve Švejkovi. Je to kratičká anekdota o vojákovi, který dostal na ulici v Budějovicích od důstojníka facku. Fackovat se vojáci tehdy nesměli, tak si postižený stěžoval vyššímu důstojníkovi. Ten věc vyšetřil a rozhodl: Nebudete potrestán. Bylo zjištěno, že jste na ulici byl v době platné vycházky. 
	To haiku vystihuje českou spravedlnost, jak se praktikuje asi už od Rakouska. Přečíst by si je měl i bývalý starosta Putimi Hanus. Ten upozornil na Pixu, že je estébákem, a nyní mu hrozí vězení i pokuta. 
Pixa estébákem byl, nepopírá to, ale myslí, že to upozornění snižuje jeho autoritu, a podal trestní oznámení. Orgány, místo aby s Pixou a jeho oznámením vyrazily dveře, rozběhly vyšetřování Hanuse. 
	Nastolily tak velmi důležité otázky, s nimiž si naše společnost neví rady. Má estébák čest? Může tato čest být poškozena? Je pomluvou, když někdo řekne, že estébák byl estébák? Pixa si myslí, že ano. Dostává se tak do velkých rozporů. 
Má-li estébák čest, tak označení za estébáka nemůže považovat za pomluvu. Má na to označení, prevít estébáckej, být hrdý. A nemá-li čest, nemůže být pomluven, protože je bezectnej pacholek. Zajímalo by mě, co budou orgány vyšetřovat a soudit. Že se o estébákovi řeklo, že byl estébák? To bude sranda proces. 
K Švejkovým příběhům Pixa patří proto, že po čase, až se úřední kůň unaví, nechá pana Hanuse na pokoji. Mezitím spotřebuje mnoho úředníkohodin, tunopapírů a kilometrorazítek, což vše platíme my, kteří si také myslíme, že být estébákem byla velká hanba i ničemnost. Hanus ani neřekl o Pixovi, že je odporný bejvalej estébák, což mohl a měl. Napsal jen, že Pixa byl estébák. 
Hodnocení si nechal pro sebe. Zajímavou okolností je, že Pixa je u policie, čemuž právě se Hanus divil a my se tomu divíme taky. 
	Hanus za to půjde k soudu. My ne, ačkoliv jsme právě teď napsali totéž. Jsme ale novináři, na ty si Pixa netroufne, protože bychom to rozmázli v tisku a o Pixově estébáctví by se dozvěděl milion čtenářů. Na soudním sporu bychom se pěkně popásli, Pixa by šel domů s ostudou, protože vyhrát takový nejapný spor by mohl jen v případě, že estébákem nebyl. Sám však říká, že estébákem byl, že dělal u sledovačky, má to tedy marný, soud i čest by prohrál. 
	Ledaže by se už zas změnily poměry a estébáctví by bylo povolání čestné jako tenkrát, kdy se estébáků každý bál. V takovém případě by to s námi dopadlo bledě. Soud by nás odsoudil, šli bychom za hanobení a pomluvu do vězení a tam teprve, za zdmi, by si na nás estébáci a jejich kámoši bachaři zgustli. Manželkám by sebrali pasy, děti by vyhodili ze škol a vzdálenější příbuzní by se nás museli veřejně zřeknout. Pixa by dostal ztracenou čest zpět, možná by mu přidali i frčku. Zdá se mi ale, že prozatím to není tak zlé. Pixu s jeho žalobou nakonec odmítnou, potáhne zatrpkle domů, přesvědčen, že poměry jsou dnes tak zlé, že si na estébáka každý může otevřít hubu. 
	Pixovi se nedivím, ten si estébáctví jistě váží. Vykračoval si tehdy jako pán, lidi se ho báli, uskakovali z cesty, jednomu velkomyslně pomohl, jiného zle skřípnul. Úcty měl plno. Dnes aby se o ni hrdlil a ještě aby o sobě četl tak pitomé články, jako je tento. Divím se ale orgánům. 
Proč to vyšetřují? Co to je za lidi? Jsou to snad kamarádíčkové estébáků? Nebo mají cit pro spravedlnost už tak zplesnivělý, že půjdou Pixovi na ruku? Nebo jsou to nějací šílenci, tak posedlí snem o lidské důstojnosti až do hořkých konců, že ji chtějí i estébákovi dopřát? Nakonec proč ne, estébák nám může být ukraden. Jenže my nejsme ukradeni jemu. Až bude moci, dá nás do vězení jako Hanuse. 

Foto popis| Foto popis|

Přímá volba hlavy státu? Vždyť je to jedno
3.7.2008    Mladá fronta DNES    str. 10    Názory
    KAREL STEIGERWALD        
Ministr Pospíšil má přes léto vypracovat návrh zákona o přímé volbě prezidenta. Tak se prozatím podařilo zažehnat referendum o téže věci. 
Většina Čechů pro přímou volbu hlavy státu je. 
	Většina Čechů neví, co přímá volba vlastně znamená. Naivní pohled je, že se tak zvyšuje demokracie, že lid má přímou účast na moci, že přímá volba je spravedlivější. Hlavní argument, že na způsobu volby moc nezáleží, že volba může být přímá i nepřímá, že v obou případech může být demokracie mizerná i kvalitní, nepadá skoro nikdy. V různých republikách se také hlavy státu volí různě, na kvalitu svobody a demokracie to nemá vliv, i když je někde v čele třeba král. 
	Smyslem pokusů o změnu volby je pouze to, že si politické strany v různých dobách myslí, že nějaký způsob je výhodnější pro ně, jiný pro konkurenci. Proto ani názory politiků na tuto problematiku nejsou pevné, kolísají podle okolností. Protože velké politické strany nebudou mít nikdy shodný pocit výhodnosti, změna nebude. Bude jen balamucení voličů, jak se to komu hodí: toto je pro vás dobré, tady máte nové právo, větší svobodu, váš hlas je slyšen.

Spravedlnosti často neteče víc než rok voda
2.7.2008    Mladá fronta DNES    str. 10    Názory
    KAREL STEIGERWALD        
Zdivočelý majitel domu dostal půl roku vězení, protože odpojil nájemnici na více než jeden rok vodu. Řešil tak prý spor o platnosti nájemní smlouvy a kvalitě elektroinstalace v bytě, přičemž platnost smlouvy má řešit soud, kvalitu elektroinstalace revizní zpráva a dodavatel proudu. S přívodem vody nemá obé nic společného. 
	Majitel nájemnici trýznil. Člověk by mohl být rád, že byl po zásluze potrestán. Rád ale není. Nájemnice snášela trýznění déle než rok. Po tomto utrpení jí může být jedno, kolik dostal trýznitel měsíců nepodmíněně. Výkon spravedlnosti v tomto případě nemá moc smyslu – člověk by čekal, že nápravu (vodu v bytě) dokáže úřad zajistit během dní, ne za rok. U případu takto jednoduchého snad i během hodin. To čekáme od státní moci: spravedlnost ve věcech velkých i malých a bez odkladu. Vztahy mezi nájemníky a majiteli jsou plné právních nesmyslů, organizovaného bezpráví, nařízených absurdit. 
Majitelé například nesmějí odpojit vodu nájemníkovi, který ji neplatí. Mohou však, jak vidno, více než rok nechat bez vody kohokoli. Spravedlivá země se nepozná podle toho, co je v ústavě a jak spravedlivě to chodí nahoře u vysokých pánů. Opačné kritérium je hlavní: jak chodí spravedlnost dole, v suterénu, u obyčejných lidí. A tam chodí špatně.

Senátor Novotný hází bláto. Trest se nekoná
28.6.2008    Mladá fronta DNES    str. 10    Názory
    Karel Steigerwald        
Policie odložila případ údajného podplácení senátora Novotného, protože se nepodařilo prokázat, že došlo ke spáchání trestného činu. Přeloženo do obyčejného jazyka to znamená, že byl k dispozici jediný důkaz, a tím důkazem bylo tvrzení toho senátora Novotného. 
	Novotný není s odložením případu spokojen. Ví ale, že v současnosti nabídku úplatku neprokáže. Nabyl dojmu, že policie byla tlačena, aby se úplatek neprokázal. Odvolává se na neexistující záznamy kamery, kterou má na fotografii. Zástupci kanceláře prezidenta prohlásili, říká, že se jedná o reproduktor. Kdyby záznamy existovaly, odezírači ze rtů by mohli potvrdit, že k nabídce úplatku došlo. 
	Novotný není ani první, ani poslední, kdo se utopil ve vlastních fantaziích a interpretacích. 
Odezírači ze rtů – to připomíná Kořistku. Ten měl figuranty, kteří naslouchali v hluku kavárny, jestli by něco slyšeli, kdyby při uplácení poslouchali. Paroubek v podobném případě nabízel notářsky ověřený zápis poslanců, kteří šli na Hradě okolo uplácení a slyšeli: „Dobře, zařídíme.“ 
	Všechny ty případy vycházejí jen z tvrzení jedné osoby. Je kolem nich vždy ohromný humbuk, silácké řeči, vyhrožování a obviňování. 
Kdo nedává příliš velký pozor a přehlédne, že ten humbuk neobsahuje nic konkrétního, musí si myslet, že politika je jeden svinčík, což nemusí být mylný názor. Politici, a dělá to až na výjimky levice, si tak škodí. Chtějí pomluvit protivníka, ale nevědí, že hanba padá i na ně, že se sami zesměšňují a že jejich hloupým výkladům nikdo krom fanatiků nevěří. Někdy tyto plky bere vážně i policie, a než se jí rozbřeskne, sama sebe zesměšňuje, viz rekonstrukce hluku v kavárně v Kořistkově aféře. 
	Všechny ty aféry typu „Chtěli mě podplatit a důkazy nemám“ by měla policie házet hned do koše spolu s těmi žalobníky. Kdo podplácí, je vždy v nevýhodě. Podplácený ho může vždy velmi lehce usvědčit nezpochybnitelným důkazem. Když podplácíte, peníze či alespoň zálohu musíte dát, jinak to nejde. Narafičit na korupčníka past by svedl každý maturant. Když k tomu připočteme radost, s níž by korupčníka podplácený politik pevným důkazem usvědčil (a tím také navždy zničil), zůstává jediná záhada: proč k tomu dosud nikdy nedošlo? Jsou naši politici tak hloupí, že nedokážou konkurenčního politika, který jim nabízí úplatek, usvědčit? Opatřit si místo tvrzení jedné osoby pěkný a silný důkaz? A jsou-li tak hloupí, jak mohou být politiky? 
	Politici hloupí nejsou. Naopak jsou mazaní. Je přece úplně lhostejné, že dnes, po půl roce, policie neuzná Novotného tvrzení. Rozhodující je, jak tam tehdy stál před kamerami, mluvil, vyhrožoval, obviňoval. To byla pěkná a efektní situace. Hvězdná vteřina neznámého senátora. Ta dnešní o nepodloženosti jeho tvrzení je ubohoučká, chudičká a čert ji odnese. Nikoho nezajímá. Vždyť dnes už zas nikdo neví, kdo to je senátor Novotný, který tehdy zaplnil celou obrazovku. Ale i pro dnešek má senátor pěkné vysvětlení: policie to vyšetřila špatně, pod tlakem sil, pravdu mám já. Senátor využívá nepříliš dobré pověsti a vážnosti orgánů činných v trestním řízení. K té špatné pověsti se sám přidává novými náznaky. Je mu jedno, že je senátorem, činitelem státu, že by měl především on vyzařovat důvěru v orgány země, že by se měl senátorsky mocně ozývat, kdyby orgány chytil u zlořádu, a že by nikdy neměl všeobecně orgány v náznacích znevažovat jako nějaký protistátní tvor. 
	Protože nemá důkazy, musí senátor unést i toto: lhal, protože bez důkazů obviňoval, a nic se mu nestane. Je to poučení pro další (určitě budou): lžete taky. Obviňujte vesele, házejte bláto. Pět minut slávy bude hned, trest nikdy nepřijde. 

***

Politici, a dělá to až na výjimky levice, si tak škodí. Chtějí pomluvit protivníka, ale nevědí, že hanba padá i na ně, že se sami zesměšňují a že jejich hloupým výkladům nikdo nevěří. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Po Borišovi a Čehonovi Zelený Raoul
27.6.2008    Mladá fronta DNES    str. 08    Názory
    Karel Steigerwald        
Haiku 

Diář Karla Steigerwalda 

Češi, potomci služek a lokajů, mají biedermaierovské haiku z rakouské hymny: Místo „čeho nabyl občan pilný“ zpívali „Čehona byl občan pilný“. Z české hymny, kde „bory šumí“, udělali, že „Boriš umí“. Oba pitvorné skřítky, Boriše a Čehonu, můžeme považovat za ztělesnění ducha Čech. Nebo za nepatrné hanobení hymen dvou států, které dlouho šly spolu, pak ne, a teď už zase jdou. Zelený Raoul je komiksový tvor, který devastuje vše svaté. Nezastává žádné hodnoty krom nehorázného posměchu. 
Pro toho, kdo neví, že nehorázný posměch je sám velká hodnota, musí být Raoul odpuzující tvor. 
	Nedávno se věnoval Rakušanům. Udělal s nimi totéž, co mnohokrát už s Čechy. Poničil všechny jejich falešné představy, domnělé hodnoty a svaté pitomosti. Nakreslil, jak Rakušan vznikl pářením české služky a bavorského chlapíka. Nakreslil, že Rakušani dali nacismu ty nejlepší syny. Že vítali v ohromném množství příchod Hitlera. Že po válce, kouzlem, nestáli na straně nacistů, nýbrž obětí. 
A tak dále. Ničil rakouské iluze stejně jako ničí české. Některé připomeňme: odsun Němců z Čech, nedotknutelné modly, ubohost politiky, společnost prolezlá komunismem, funkcionářství církve, servilita k pánům nahoře kombinovaná s hulvátstvím směrem dolů. 
	V Rakousku vyvolal Raoul pobouření. Jako i mnohdy v Čechách. Je to jedna z metod Raoulovy práce - rozzuřit. Zuřivost nad Raoulovým dílem je vždy stejná, tady i v Alpách: hanobí nedotknutelné hodnoty, paušalizuje jednotlivé výstřelky lidí. Například: všichni Rakušani se nenarodili z české služky. 
	Cílem zuřivosti je Raoula nějak zakázat - přesněji zakázat jeho očistnou činnost hyeny, která nepřehlédne žádnou společenskou mršinu. Zakázat ve jménu dalších svatých hodnot: politické korektnosti a přátelství mezi národy. Kdyby se hyena Raoul věnoval jen Rakušanům, dalo by se o korektnosti a přátelství národů i uvažovat, jenže Raoul spravedlivě a důsledně devastuje všechno a každého včetně té politické korektnosti a přátelství národů. Myslím, že zhanobí i autora této stati, ač se jej zastává. Raoul je zmrzlý pes, kterého vezmete domů ke kamnům. Když rozmrzne, kousne vás. Nehraj si na psomila, ty pokrytče, který se chceš nabubřele chlubit láskou ke psům. 
	Zakazovat extremistu Raoula ve jménu nějakých důležitých hodnot znamená ohrožovat ty důležité hodnoty. Jejich kvalita může růst a sílit jen v prostředí bez zákazů, v prostředí svobody včetně svobody nadsázky, karikatury, blasfemie. V prostředí zákazů raoulovské nehoráznosti roste a sílí opak: společenská lež, iluze, nafoukanost bařtipánů, pokrytectví. Evropa 21. století má mnoho důležitých hodnot, z nichž žije. Má také mnoho hodnot zapáchajících. Pokud se ty důležité hodnoty stanou svatými a nedotknutelnými, ty zapáchající porostou až do nebe. 
Rakušani i Češi mají se svatými hodnotami neblahé zkušenosti. Jedni se zasvinili s nacisty, druzí s komunisty. Obě strany z toho mají hodně chuti minulost tajit, překrucovat, bránit. Zelený Raoul je žurnalistická blasfemie. Její škodlivost je nepatrná, asi žádná. Že by tato nehoráznost ohrožovala přátelství mezi národy, je nesmysl, to nemůže být založeno na pokrytectví, lži a mlčení. Její užitek je velký, lež, mlčení a pokrytectví rozšťourává. Rakušani by tomu měli dobře rozumět, lépe než Češi. Mají velkého spisovatele, Thomase Bernharda, který učinil Rakousko velkým otevřenou a drsnou kritikou rakouské společnosti. Chtěli jej z Rakouska vyloučit - za hanobení. Mají nemilosrdnou kritičku a spisovatelku s krásným rakouským jménem Elfriede Jelinek. Češi mají zatím jen toho žurnalistického Raoula. A vadí jim i ten. Nejostřejší kritiky Raoulových rakouských drzostí přišly z Čech - ve jménu ochrany demokracie, korektnosti a přátelství národů. Rakušani jsou v tomto přece jen zralejší. Ale nezoufejme, od bezzubých Boriše a Čehony je Raoul velký krok vpřed. 

Foto popis| Foto popis|

Wolf bude vracet dotace. Dostal je od Paroubka
26.6.2008    Mladá fronta DNES    str. 08    Názory
    KAREL STEIGERWALD        
Uprchlý poslanec Wolf bude možná vracet dotace z EU v řádu milionů.
Užil je nesprávně, možná podezřele, pravděpodobně pro sebe, i když asi ne trestně. Této složité situaci se říká porušení rozpočtové kázně.
	Věc se zkoumá, brzy se dozvíme, kolik milionů má poslanec vracet státu. ČSSD právě v tom vidí, jak byl možná Wolf podplacen - že mu nynější vláda odpustí, případně sníží to vracení peněz.
	Tak se to tedy dělá, to korupčnictví. Utekl od socialistů, vláda mu za to odpustí. Musíme tedy pozorovat, co se bude dál dít a jestli v tom vláda bude mít nějakou roli odpouštěče.
	Aby mohl poslanec Wolf porušovat rozpočtovou kázeň, musel mu někdo ty veřejné peníze nejprve dát. A tím někdo byla právě vláda sociální demokracie. Nynější vláda mu přidělování dotací zastavila, rozpočtovou nekázeň odhalila a věc její orgány nyní vyšetřují, aby ji potrestaly. Socialisti říkají, že možná vláda Wolfovi odpustí vracení dotací. Ale neříkají, jak a proč jeho firmě Paroubkova vláda přidělila šest a půl milionu na vypracování asi nesmírně potřebné studie Relace mezi politikou životního prostředí a ekonomickým rozvojem.
	ČSSD by měla být opatrnější. Kdo rád podezírá, relací se může dočkat všelijakých. Například: vláda nic Wolfovi neodpustí, zato ČSSD mu dotace dala.

Jak Paroubek vyhání vlastní poslance
23.6.2008    Mladá fronta DNES    str. 08    Názory
    Karel Steigerwald        
Poslanec Wolf odešel z poslaneckého klubu ČSSD a vystoupil i ze strany. Socialistů se zmocnilo velké vzrušení. Prsty v tomto zločinu má ODS, bude tedy válka na život a na smrt. Vzhledem k tomu, že válka na život a na smrt už dávno běží, hrozba to není příliš vážná. Paroubek ani jinak politiku dělat neumí než na život a na smrt - či spíše na smrt a kafemlejnek, v kterém, jak věří, mele protivníky na haši.

Wolfův transfer může mít význam velký, ale také malý nebo žádný. Zaleží na tom, kolik uprchlíků přejde oplátkou zprava doleva. Paroubek odkudsi asi ví, že mu poslanci utíkají z klubu i ze strany za peníze ODS. Ovšem o penězích, za které se chystají vládní poslanci přejít k němu či se minimálně odklonit od linie své strany, či o levé frakci dvou zelených žen neví Paroubek nic. Je to chyba, takto věc vypadá, že kádr sociálních demokratů v parlamentu se skládá z korupčníků, kteří se dají koupit, zatímco napravo hřadují jen poslanci idealisté, kteří se stěhují jen z důvodů čistého svědomí. Paroubek by se měl spíš chvástat: Tak jsem nakoupil za pár šupů hrst těch vládních hajzlíků, takoví oni jsou, za prachy, za prachy. Obviňovat bez důkazů a podezření ODS, že si kupuje socialistické poslance jako na běžícím pásu, znamená obviňovat socialistické poslance: jsou prodejní a basta.
	Paroubkovo hromobití nekouká do vlastních úst. Říká rád, že vláda vznikla nezákonně tím, že koupila dva poslance zleva. Když se sám o vládu ucházel, tvrdil, že má dva pravé poslance v kapse. A proto prý měl být pověřen sestavením vlády. Když mu poslanec uteče, vyhlašuje válku a obviňuje uprchlíka z korupce a zrady.
Když uteče vládní poslanec k němu, měl by ho tedy vyhnat, a ne ho vítat s otevřenou náručí.
Ale i Paroubek ví, že když je volební výsledek vyrovnaný, vznikne vláda jen tak, že se někdo k někomu přidá. A tuto hru Paroubek prohrál.
Tak vede válku. Dobře ví, že všechny ty řeči o podplacených poslancích a o zločinné vládě jsou určeny jen lidem se špatnou pamětí a nepozorným mozkem. Takových, říká Paroubek, je v zemi víc, o ty se opřu. Proto také pořád čte nejrůznější průzkumy, když ukazují něco v jeho prospěch. Teď dokonce vede i tabulku stran, odkud pochází nejvíc uprchlíků. Dobře ví, že u doktora se musí platit, dobře ví, že reforma zdravotnictví je nutná, že je nutná i reforma daní a důchodů. Dobře ví, že radar je pro republiku přínosem. Jeho boj proti reformě není určen těm, kdo jsou ochotni se v složité bezpečnostní či daňové a sociální problematice věcně vyznat, nýbrž těm, které strhne válečné hřmění.
	Nestrhl však ani všechny socialisty. Běsnění po odchoduWolfa prozrazuje Paroubkovu úzkost, že radar nakonec nezastaví ani silou vlastních poslanců. Proto hlásí: Až budeme u vlády my, smlouvu o radaru vypovíme. To je leninská revoluční politika (mezinárodní smlouvy carské vlády my bolševici neuznáváme), ale v naší zemi není revoluce a rušení mezinárodních závazků podle výsledků posledních voleb může republiku jen zpochybnit.
	Populismus, lichocení a hloupé sliby, to je lehká vládní metoda. Dvojnásob se hodí v opozici. Paroubkovo vedení ČSSD vynáší ustavičně jen dva trumfy: sliby, kolik korun komu jeho vláda dá, a líčení, jak blbá je dnešní vláda. Komplikovanější náměty, například jak vlastně by sám vládl, nenabízí. Protikoncept zdravotnictví není, protikoncept důchodů či daní není. A tak dál. Pořád jen: Podplatili! Vykradli! Ožebračují! A to nejhorší: Koupit mého poslance? Nic snazšího!
	S celým uprchlým poslancemWolfem to může být velmi jednoduché: nemohl už Paroubka na válečné stezce vystát. Tak šel pryč.
Já bych šel taky.

S celým uprchlým poslancem Wolfem to může být velmi jednoduché: nemohl už Paroubka, který je věčně na válečné stezce, vystát. Tak šel pryč.

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Dejte pes na řetěz, to mravy opraví
20.6.2008    Mladá fronta DNES    str. 08    Názory
    Karel Steigerwald        
Haiku 

Diář Karla Steigerwalda 

Sněmovna se vydala správným směrem. Konec volného pobíhání psů po okolí. Dala psy na řetěz, jejich tlamy do náhubku. Je to proto, že koušou, škodí a lekají se. Bez řetězu se často trápí. S řetězem na krku je psům líp. Pes bez vodítka jde ulicí, lekne se, ztratí se a trpí všelijakými jevy života. Stýská se mu po pánovi. Řetěz ho těchto strázní ušetří. 
	Sněmovna ale jako obvykle není důsledná. Poslanec Bohatec (dost podezřelé jméno, poslanec se má jmenovat raději Chudák než Bohatec) pateticky poděkoval jménem všech obratlovců. Lidi vynechal. 
Ale je spousta lidí, kteří volně pobíhají po okolí a škodí. Řetěz nemají. Moc lidí dělá škodu hubou, například autor této stati. Náhubek mít nemusí. Po ulicích chodí spousta lidí bez obojku, kteří strádají. Lekají se, trpí všelijakými jevy života a stýská se jim po pánovi. Sněmovna je v tom lhostejně nechává a to je špatné. Kolik lidí se zaběhlo, manželé jinam za studentkou, manželky, které mají méně času, narychlo naproti k sousedovi. Pak strádají. 
Zaběhlý člověk je velmi osamělý. A kdo na něj myslí? S obojkem a náhubkem by se mu to nestalo. Navíc – co je život bez pána! Bez jasných pokynů? Běhat jen tak po okolí, bez směru a naděje? Kdo z lidí to chce? Lidé mají moc volnosti a je o tom málo zákonů, ačkoliv je takové množství zákonodárců. 
Teď s Bruselem se to trošku lepší, ale přec jen: s obojkem a náhubkem by nám všem bylo lépe. Jako tenkrát za Jakeše, kdy jsme podle komunisty Filipa (nebo jiného?) už předběhli Itálii. Dnes, kdy už zas Itálie předběhla nás, je náhubků a řetězů málo. Proto ten všeobecný zmatek a vylekaní lidé. Sněmovna to nakousla, řekla á, má říci i bé. 
	Á i bé řekla Litva. Sovětské symboly, hymnu, vlajku rudou zakázala, to je za á, americký radar i s raketami by za bé brala. Postsovětské Rusko to rozlítilo. Litevci vědí, co činí, sovětské Rusko jim hodně ublížilo. A nynější ruský hněv už sám je argument pro americký radar s raketami v Litvě. A nejen tam. Zemí, které mají z Rusů slzy utrpení v očích, je kolem Ruska dost. Rusové by se měli Litvě (a všem těm zemím) nepřetržitě asi půl století omlouvat, a ne je napomínat, když projevují k Rusku nechuť. K zákazu sovětských symbolů by měli Rusové říci jen hořké: Ano, chápeme, kdo by chtěl mít před před očima znaky pekla? V souvislosti s českými psy lze jen říct: Litva nechce už být na řetěze a s náhubkem. Češi mají jiný názor. 
	To v Rusech vyvolává hněv, protože kdo nechce jejich náhubek, jejich opratě, ten je proti nim. Nemá je dost rád. Přitom láska Ruska k světu je velké téma. V Rusku. Velké téma u nás je vodítko a náhubek. A jeho význam pro lidi. Být bez náhubku? S náhubkem? Na šňůře, nebo běhat jen tak? Co je věcí okolo, které člověka lekají. Jaký stesk ho popadne, když je někde najednou sám a nikdo už obojkem neškube. Tažením proti volně pobíhajícím psům otevřela Sněmovna velká témata. Co chce člověk víc? Aby ho hlídali, drželi na řetězu, nakrmili a nenechali napospas tomu, co se děje venku? Nebo naopak, ať si běhá, jak chce, ten nešťastný, osamělý, dvounohý, promrzlý čokl? 
	A co k tomu říká haiku? Teplo věznice, zima na svobodě, kolik se toho už napsalo. Básníci, pěvci a jiní bloudové dávají přednost zimě na pláni. Lidé moudří teplu v kriminále. Stačí jen říkat: Není to kriminál, je to naše ochrana. Venku krom zimy je zmatek, u doktora třicet korun, vítr fouká, jak chce, krade se, sprosťačí, všude samý liberál. 
Uvnitř v base je sice řetěz, náhubek, ale také bezpečí, teplo, žrádlo v misce. Jan Werich kdysi napsal haiku asi takto: Dali pes na řetěz, jenže řetěz mravy nenapraví. Sněmovna věří v opak. 

Foto popis| Foto popis|

Co neodboráři? Proti stávce do stávky
19.6.2008    Mladá fronta DNES    str. 08    Názory
    Karel Steigerwald        
Odboráři budou stávkovat, protože chtějí, aby vláda vládla jinak. Obsadí proto cizí továrny, cizí vlaky, cizí metro. Budou si myslet, že mají na to obsazení právo, protože bojují za spravedlivou věc. Majitelům továren, vlaků, metra způsobí škodu. Obtěžovat budou také nestávkující veřejnost.
	Majitelé továren, vlaků a metra nemají s vládnutím vlády nic společného a rozhodování vlády nemohou nijak ovlivnit. Dokonce ani občané, které stávkující budou obtěžovat, nemají s vládou nic společného a nemohou ji ovlivnit. S jedinou výjimkou - všichni jsou voliči a dali někomu ve volbách svůj jediný hlas. Stávkující ale nyní tahají z kapsáře hlas druhý - jednou už volili, aby nebyly reformy, aby nebylo třicet korun u doktora. Volby nevyhráli, teď se pokusí pomocí stávky o opravu. Proč mají druhý hlas a my nestávkující ne?
	Stávka nemá nic společného s poměry mezi zaměstnavateli a zaměstnanci. Je to stávka proti vládě. Je to vzpoura, pokus o převrat, o svržení politického režimu násilím. Že nebude mít takový efekt, že režim neohrozí a nebude mít žádný výsledek, případně přinese výsledek spíš komický, je druhá věc.
	Jeden z předáků stávky, jehož odborářské jméno jsem zapomněl, to řekl jasně: Jakápak legálnost stávky. Když se stávkovalo v roce 1989, na legálnost se také nikdo neptal. To by se starý režim nepovalil. Předák má pravdu, když jde o svržení režimu, jakápak legálnost. Stávkujícím odborům jde o svržení režimu? To se zdá být silné kafe, ale jiné vysvětlení, proč chtějí měnit rozhodování vlády pouličním bojem, se nenabízí.
	Všechno, proti čemu odbory chtějí stávkovat, jsou věci politické. Ty se rozhodují v zastupitelské demokracii politickým bojem stran, hlasováním ve volbách, kde má každý jeden hlas, ne dva (jeden volební, druhý demoliční), a politickými zápasy v zastupitelských sborech. Pokud jedna z politických stran přenese tento zápas na ulici a jako rukojmí si vezme proti jejich vůli jiné spoluobčany, staví se mimo zákon a měla by být zakázána. Fráze o odborech a jejich spravedlivém boji jsou jen zástěrkou politického zločinu, který přenáší politický boj za hranice demokracie mezi bojůvky na ulici.
	Přesněji řečeno, kdo vymění demokratické politické postupy za boj na ulici, říká: je vzpoura, vzhůru, lide, na barikády, ať padne podlý režim a jeho shnilá demokracie. Takto ostře odboráře u nás nikdo nevidí. Režim jako za Gottwalda odboráři nerozvrátí a politická scéna už rozvrácená je. Odborářů je málo, udělají kravál, nakoupí si, Prahu nezapálí, místo krve jako obvykle poteče pivo, všechno to bude jen jako a výstražné. Jejich političtí velitelé budou spokojeni, zas jedno digitální vítězství proti vládě.
	Možná bychom měli stávkovat i my neodboráři. Proti stávce. Opatřili bychom si tak i my druhý (kontrarevoluční) hlas. Měli bychom obsadit odborové paláce a sekretariáty. Byty odborářů vzít do rukojemné držby a odboráře až do konce stávky vyhnat z podniků na ulici. My nestávkující chceme třicet korun u doktora!
	Stávka je velký politický kýč a velká politická lež. Do roucha domnělých sociálních práv se halí pokračování politického boje jinými prostředky - na ulici, ve fabrikách a v metru. Co se nevybojuje v parlamentu, o to se budeme bít alespoň výstražně jednu hodinu na ulici. Takovou politiku bychom neměli brát vážně.
	Ani argument, že se tento kýč aplikuje i na západ od Šumavy a v krvavější podobě, neplatí.
Důležité je, že nasazením odborů do politiky se politika pokřivuje: někteří mají najednou víc politických hlasů než jiní. Je to stará komunistická praxe, po které i dnes levice ráda sahá. Kdo chce měnit režim, tomu se hodí. Pro ostatní buřiče je to jen mámivé pouliční šidítko.

***

Měli bychom stávkovat i my neodboráři. Obsadili bychom odborové paláce a sekretariáty a odboráře až do konce stávky vyhnali z podniků na ulici. My nestávkující chceme třicet korun u doktora!

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Bůh pozoruje pana Čunka. A kaboní se
18.6.2008    Mladá fronta DNES    str. 08    Názory
    KAREL STEIGERWALD        
Pan Čunek nás svou aférou trápí už dlouho. Střídavě je vinen, nevinen, peníze měl, či neměl, byly jeho, nebo strejdovy. Opřít se není o co – státní zástupci i soudci si protiřečí, svědkyně nelhala, či lhala, Čunek své výpovědi všelijak upravuje. Taková motanice může trvat dlouho, kdo chce, může se z toho zbláznit. 
	Jedno je však nepochybné: i pan Čunek přiznává, že kvůli nízkému příjmu pobírala jeho rodina sociální dávky od státu a současně přispívala na charitu. Pan Čunek si to chválí, byli prý šetrní, mysleli na církev. Chválit by se neměl, byli mazaná rodina, tahali pod záminkou chudoby z kapes cizích lidí (daňových poplatníků) peníze na svou církev. Na tom není nic křesťansky chvályhodného. Naopak, je to mazanost vykuka, nad níž by se i Kristus asi zakabonil. Je to další návod, jak zneužívat sociální dávky. Sociální dávka není nic, co dává stát, je to dar od spoluobčanů těm potřebným, aby žili jako lidé. Stát je v tom obchodu jen jakýmsi zprostředkovatelem, peníze jsou lidí. Čunek je vzal a dal je kostelu. To není nic křesťansky zářného. Politik takto vychytralého talentu dává příklad, jak sociální dávky zneužívat. 
	Leckoho to ve světle miliardových triků a machinací zarazí, ale Čunek by už pro toto měl z politiky odejít. Možná, kdyby byl předsedou strany „Oblafněme je“, mohl by zůstat. Jenže je předsedou strany křesťanské, pro kterou čest a poctivost je denním chlebem. Jistě, sociální dávky zneužívá kdekdo. Je to národní sport nejen v národě českém. Čunek za časů zneužívání nebyl politikem. Jako zneužívač se jím neměl stát, protože politik nemůže být zneužívačem. Čunek jím je, ale má šanci na pokání: odejít. Jeho Bůh ho vidí.

Služba úchylům ohrožuje svobodu lidí
14.6.2008    Mladá fronta DNES    str. 11    Názory
    Karel Steigerwald        
Vyfotografovat tajně nahou herečku a fotografie zveřejnit je jen zdánlivě prasečinka malého formátu. Smyslem takové akce je služba úchylům, kteří za to zaplatí. 
	Prasečinka velkého formátu z toho je, protože tělo lidí už není jejich. Jejich není ani právo na soukromí, právo na ochranu intimního života. Vše lidské už je veřejné, vystaveno očím všech. O skleněných průhledných domech snili odjakživa fanatici všelijakých státních totalit, kdysi protestanti, blázni surrealisti, komunisti, protože proč něco skrývá ten, kdo žije řádně? Copak nepatří lidstvo na jedno společné náměstí, jak veršoval Nezval? Soukromí, právo na jeho ochranu vždy podezíraly všechny totalitní režimy - vždy chtěly vidět občany všude, i doma, co tam dělají. Průnik do soukromí lidí byl vždy rozhodujícím krokem do nesvobody. Stopování, odposlouchávání, slídičství nemělo jen ten smysl, že se slídící policie dozvěděla, co lidé tajili, ale především smysl hlubší: moc si může vůči občanům dovolit všechno a všechno o nich ví. 
Média se ráda vychloubají, že jsou hlídacími psy demokracie. Prolamovat právo na intimitu lidí není služba demokracii, nýbrž úchylům. 
	Často a rádi se vysilujeme malichernostmi - má úřad právo mít na náměstí (ve škole, v hotelu) kameru? Smí někdo znát rodné číslo? V těchto případech se píše: velký bratr tě sleduje, konec svobody, atd. 
Když však slídil vyfotografuje nahou herečku, začne mudrování: producírovala se. (I kdyby - nikomu to nedává právo zveřejnit v médiích její nahotu.) Doplatila na to, že se nepřizpůsobila technologickému pokroku v digitální éře. (Jako by se o Židech psalo: nedocenili rozvoj moderního spalování.) Zveřejnění fotografií prý nepřekračuje hranice mediálního světa. Co to proboha znamená? Že každý může být na cizí účet čuně? 
	Nejde přece o to, kdo koho kde vyfotografuje, ale o to, co a jak s takovou fotografií udělá. Cíl je stejný jako za totality: ponížit, potupit a moralizovat! Slídil, který tajně fotografuje, vykřikuje: I dětem jsme museli zavírat oči! Prasečinkář dodá: Je naší povinností informovat veřejnost, jak se celebrity chovají! Tahle se nechovala normálně. I toto moralizování smrdí fašismem. Kamera na náměstí je neškodná věc, rodné číslo taky. Zato názor, že veřejnost má právo vidět bez vašeho souhlasu vaše soukromí, je zničující. Je to pilíř nesvobody: být pod kontrolou! Stát by měl občany před tímto násilím chránit. Prodávat úchylům výtvory slídilů je zločin. Když ho nebude stát trestat, naší svobody bude ubývat. Před olezlíky si nebude jist nikdo. Každé prasáctví bývá kryto moralizujícími plky: máme právo vědět, nechová se normálně, co skrývá! Všechno to páchne radostí nul, že mohou někoho poplivat. 
Svoboda lidí tu není proto, aby každý slintavec mohl vlézt, kam chce, ale proto, aby lidé žili v soukromí, v tom nejcennějším prostředí, které mají, bezpečni. 
	Toto bezpečí by jim orgány státu měly dopřát. 
	V opačném případě nám skutečně mohou píchnout do hlavy čip a naše konání a myšlení rovnou přenášet někam za hranice do digisvěta. Jako v krutém sci-fi. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Bez smradu se politika dělat nedá
13.6.2008    Mladá fronta DNES    str. 08    Názory
    Karel Steigerwald        
Haiku 

Ve Sněmovně jsou ostré obstrukce. Vede je dr. 
Rath a jiní. Ostří jsou, ale málo vynalézaví. 
ODS chce, aby měla koalice převahu ve výborech, protože je tam nefunkční rovnováha. Opozici to připadá jako nová totalita - což z úst komunistů zní komicky. A navíc, když opozice vládla, taky to tak bylo. Už si nepamatuju, jestli tehdejší opozice také křičela o totalitě. 
	Kristus, konečně na něj došlo, má haiku, že políček na jednu tvář nestačí. Nastavit máš i druhou. 
Lidé, i křesťané, rádi se ale řídí opačným moudrem. Kdo ti dá facku, toho tělesně i duševně zkopej. Svět se kupodivu přesto ještě nezhroutil. 
Ani ve Sněmovně se Kristovy názory neuplatňují. Obstrukce, říkají všichni, jsou legální politický boj. Proč ne, ale z bojovníků dělají rozhodně blbce. Metody obstrukcí jsou naivní - nekonečné řečnění do větru, aby marně plynul čas, střídají ustavičné žádosti o přerušení jednání, aby se klub poradil. Jen sem tam se objeví veselá vlaštovka - že je někdo kráčející vepřové plecko, případně vůl, kráva a podobné ubohé nadávky. Člověk, který nadává takto fádně, nemá ve Sněmovně co dělat! 
	Ve Sněmovně nemá co dělat ani ten, kdo neumí vynalézavě zdržovat, mařit jednání, vynucovat odklady atp. Volnomyšlenkář Pelant, píše Jaroslav Hašek, navštěvoval klerikální schůze a kostely se smradlavými kuličkami, které jednání rozvracely spolehlivěji než řeči dr. Ratha. 
Smrad klerikály rozehnal a volná myšlenka posílila. Co dokázal český politik před sto lety, nemělo by ani dnes být nedostupné! 
	Úspěch může mít metoda známá už i školákům. Maketa bomby v poslaneckém klubu, anonymní telefonát k tomu. Ještě úspěšnější odklad jednání vyvolá bomba skutečná. 
Dobré jsou utržené kohoutky na WC, plyn unikající potutelně navrtaným potrubím. Své udělá i nenápadné vypuštění lišky se vzteklinou do jednacího sálu. Bylo by zajímavé sledovat, kdo koho víc pokouše a kdo to odskáče. Liška, nebo poslanec? Velký úžas a zmatek by jistě vyvolal nečekaný příchod Karla Marxe nebo Lenina. Nejméně polovina poslanců by padla na kolena a přerušila jednání. I v tomto případě by bylo zajímavé, kdo koho pokouše. A ten spor: Byl to Lenin? Nebo nebyl? On žije? Ano, je věčný. Ještě lepší než Lenin by mohl být umělý požár, blesk nebo fotbal. 
	Ale smradlavá kulička je přec jen nejčeštější a také nejúčinnější. Smrdí, vyhání lidi a neví se, kdo ji roztrousil. To je báječná příležitost k novému obviňování, k novým obstrukcím a nadávkám. Protistrana může přinést kuličky ještě smradlavější. Vznikne sněmovní vyšetřovací výbor, kdo víc smrdí. V takovém výboru jsou skryty obrovské možnosti nových urážek, nadávek a obstrukcí. Smrad je důležitá politická kategorie, bez smradu se politika vůbec nedá dělat. 
	Jakýsi sprostý žák nadával učitelce, a když to přežila, dal jí facku. 
Učitelka facku opětovala. Žák je beztrestný, je to jen žák. Učitelka má vyšetřování na krku a bude asi po zásluze potrestána. Žáci se nesmějí bít, to je hoře učitelek! Poslanci musí být z takové situace nadšeni - mělo by to platit i ve Sněmovně. Krásně by se vládlo: dáš dr. Rathovi facku, potrestají dr. Ratha. (Nevím, proč mi sem dr. Rath pořád leze - jako příklad. 
Jako by nebyli jiní výtečníci.) Kristus by nikdy neřekl, že obstrukce jsou legitimním politickým nástrojem. Ale Krista by s tím jeho monotónním „miluj bližního svého“ na kandidátku nepostavili ani lidovci. 
	Paroubek slíbil důchodcům 3 000. Je na čase, aby ODS slíbila 3 001. Jako Kristus: Farizejové slíbili stovku? Ty slib o korunu víc. A ve Sněmovně vraž hřebík do rozvaděče. 
Bude tma. To je tak vše, co si pamatujeme z Nového zákona. 

O autorovi| Karla Steigerwalda, Diář
Foto popis| O autorovi| Karla Steigerwalda, Diář
Foto popis|

Jezevec je na pochodu, ale dojde zpět do nory
12.6.2008    Mladá fronta DNES    str. 10    Názory
    KAREL STEIGERWALD        
Zeman, vysočinský jezevec, se přemisťuje blíž k politice. Josef Kemr dostal kdysi od vděčných diváků z JZD pytel jitrnic. Hrál vodníka a vzal si ten pytel na jeviště Národního divadla, když se přemisťoval z rybníčka do jezírka. Jézeďáci byli nadšeni, Kemr si to za znevažování idejí Národního na direkci vypil. Expremiér Zeman je na tom stejně. 
	Do nory s nazelenalými jitrnicemi zalezl dobrovolně. ČSSD opustil dobrovolně. Dobrovolně by se chtěl vrátit. Má ušlechtilé motivy. Zasolit Paroubkovi. Vybít sedmadvacet zrádců, kteří jej nevolili prezidentem. Zamíchat s politickou scénou. Sestavit socdem disipartu proti zrádcům. Za odměnu se stát za pět let třeba i prezidentem. Na to, aby někdo působil v politice, se mi všechny tyto velké motivy zdají malé. Navíc, co by ho čekalo při slavném návratu? No přece Nomura, IPB, ČSOB, vír miliard, prohraných arbitráží a zasutá vzpomínka na ozbrojené zakuklence, kteří na jeho pokyn obsazovali IPB, jako by to byla pevnost SS. 
	Zeman se různými způsoby vrací už léta. Komentuje, vysílá šípy, kape jedy. Politika, jak ji vidí z nory, nejde jeho cestou. 
Jako exšéf (a tvůrce) velké politické strany, jako expředseda Sněmovny a vlády měl by psát paměti, vydávat „zprávu národu“ o své činnosti, řečnit po univerzitách a politicky aktuálními posudky šetřit. A návrat? Zeman je z jiné doby. Kouše jitrnice, říká starodávné bonmoty. Riskuje. 
Málokdy se politici vracejí slavně. Churchill, De Gaulle. Bude i Zeman na tomto seznamu? Proč, prosím? Má program, cíl, řešení něčeho pro obyvatelstvo? Politická smrt Paroubka není program. Politika prázdná gesta sice plodí, ale z gest se nedělá. Jezevec zazlobí a vrátí se do nory.

Opravdu se vrazi nemají zabíjet?
11.6.2008    Mladá fronta DNES    str. 08    Názory
    Karel Steigerwald        
Záletník, který si plete čtrnáctileté a sedmnáctileté dívky, což se může při pěkném vzhledu dnešní mládeže přihodit i roztržitému nezáletníkovi, je předmětem pronásledování, obstrukcí, výslechů, soudních procesů a trestů za ohrožování nezletilé mládeže. O skutečně defektní osoby pedofilů se nikdo nestará – dokud nedojde k tragédii. Nebo takřka nestará. U každé tragédie, spojené se znásilněním a vraždou dítěte, vychází najevo, co už toho vrah měl za sebou, co komu udělal, jak byl popotahován, kam se měl dostavit na léčení, ale kam se nedostavil, jak byl na útěku a jak ho nikdo pořádně nehledal. Prostě obraz prapodivné lehkomyslnosti či lhostejnosti. S argumentem, že se zatím nic vážného nestalo, že naposledy se nebohý chlapec vyškubnul, že jela kolem paní na kole, pedofil se lekl a utekl, takže není proč trestat a na straně druhé chránit. 
	Utrpení oběti a bolest rodičů by s tak okatou lhostejností měly pohnout. Naše přejemnělá, vysoce vyvinutá společnost chce chránit děti, staví kolem nich často i směšné bariéry, složitými předpisy řeší marginální situace (učitelský pohlavek, výprask od tatínka), ale této zející jámy si moc nevšímá. Někdy má člověk pocit, a nejen u pedofilů, že pachatel je víc chráněn než oběť. Zkoumá se duše pachatele. Jeho deviace je nemoc, tu chrání odborníci před trestem, protože trestat nemocné je nelidské. Oběť je však mrtvá, její duši nikdo neléčí ani nezkoumá. Vytvořili jsme společnost na straně jedné dost krutou, s nebývalým veřejným násilím, s tolerancí toho násilí, a na straně druhé velmi přejemnělou. Kolem zločinu se chodí po špičkách, vrazi mají na růžích ustláno, dostávají tresty nevelké, všeobecně pociťované jako nepřiměřené – vzhledem k jejich činům. Jako by život vraha měl větší cenu než život (lépe řečeno smrt) oběti. 
	Sdílíme bludy, které by stálo za to znovu prozkoumat a promyslet. Blud jedna – vězení vychovává a vede k nápravě. Blud dvě – trest smrti je nepřípustný. Blud tři – je-li zločin důsledkem nemoci, nemůžeme pacienta-zločince trestat, nýbrž léčit. 
	Nevím, proč má mnohaleté věznění vést ke zlepšení člověka. Vede snad ke zhoršení člověka – ať byl před vězením jakýkoliv. Je-li člověk vrahem, není mi jasné, proč chce sám dál žít. A chce-li, je to nesprávné. K třetímu bludu by měly zajímavý komentář oběti – těm je asi lhostejné, jestli je zabil vrah nemocný, nebo zdravý. Ale vražda sama – copak to není vždy anomálie, porucha, nemoc? Domyšleno do důsledku jsou všichni vrazi pacienti, tak proč je trestáme? Obludnost této věty shledá asi každý. Touha vrahů dál žít patří k jejich vraždění. Nepovažují vraždu za nic tak strašlivého, aby si sami museli sahat na život – mají k vraždě vždy svou vnitřní pevnou omluvu – výmluvu. Na mnohaletém věznění je dobré jen to, že vězeň nemůže ven a nemůže dělat, co dělal předtím. Až ven vyjde, začne zas. Paradoxně mu často ani nic jiného nezbývá, život nezločinců s ním už nepočítá. 
	Všechny tyto bludy patří k neochvějným pilířům společnosti, která se považuje za humanistickou, za nejvyspělejší. Kdo dnes řekne „popravujte vrahy“, vyřadí se sám z lidské společnosti. A tak to nikdo neřekne, což je pro vrahy výhodné. Deset či dvanáct let si odsedí třeba na žiletkách a hurá zase do života. 
	Obraz vraha, narušence, s krutým otcem, zlou matkou, s defekty v dětství, s přechozeným středním uchem, ubohé oběti zlého života, objevuje se před našima očima často. Je to pastva pro odborníky i pro veřejnost. Toto pojetí vrahů je pro jejich oběti velmi nepříjemné. Bylo by lepší chápat vrahy tak, aby obětí bylo méně a aby vraždění byla činnost velmi nepříjemná hlavně pro vrahy. 

Kdo dnes řekne „popravujte vrahy“, vyřadí se z lidské společnosti. A tak to nikdo neřekne, což je pro vrahy výhodné. Pár let si odsedí a zase hurá do života. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Bratr Dr. Ratha zapálil prý nemocnici
6.6.2008    Mladá fronta DNES    str. 08    Názory
    Karel Steigerwald        
Haiku 

Diář Karla Steigerwalda 

Jedno z pěkných haiku: V noci mě každou chvíli miluje albatros bílý, den mě ale uvádí do rozpaků, nepřilétá ke mně žádný z ptáků. Je to haiku o lásce, o snech a skutečnosti. Všichni chceme, aby k nám přilétal albatros bílý, ale po noci přijde den a všechno je mizerie. 
	Tak to chodí v politice. Jsou sny a je skutečnost. Lid je v této zemi suverénem, je svoboden a má svou albatrosí vůli s ideály, ale o existenci vlád nerozhoduje on, nýbrž už osmnáct let hrstka jedinců nejisté pověsti. 
	Uvádím jen výběr z nich: Pravou vládu spasil levý Wagner. Už v politice není. Levou vládu schválil pravý Kott, také už je pryč. Pravou vládu zas Pohanka s Melčákem, oba brzy nebudou. Na scénu se chystá poslanec Tlustý. Asi položí vládu a sebe obětuje. Za Tlustým se prý řadí další: jakási Zemanova poslanecká děcka poběží zleva doprava. My dole přeběhnutí ani nepoznáme. 
Ptactvo se přeskupí, hejno stejné. Jako když tlesknete pod elektrickým vedením. Vzlet, vzruch, kdákání, opět usednutí, každý je jinde, ale hejno vypadá stejně. Říká se jim přelétavci, přeběhlíci, zrádci, ale jsou to hlavně političtí sebevrazi: nikdo z nich přeběhnutí nepřežil. Máme takový systém voleb a takovou národní povahu, že přeběhlíci tu budou stále, staří padnou, noví se narodí. Shodí svou vládu i sebe pro marginální, ale v jejich očích zásadní důvod, pro nějaký ideál, kterého se nemohou zbavit, pro bílého politického albatrosa nočních snů, který tak krásně krouží oblohou, zatímco politický den je hnusný, kompromisnický. Jsou to svého druhu svatí muži. V noci mají ideál, břečku dne, jíž mají se brodit, nesnesou. Pro peníze to nedělají, pro peníze se neodchází, nýbrž zůstává. V ústavě by mělo být napsáno: Veškerá moc pochází od přeběhlíka, maximálně dvou. Vznikl by tak legální institut. Přeběhlíci a zrádci by už nemuseli běhat uličkou hanby, kterou vždy vytvářejí ti, od nichž odběhli, nikdy ti, ke kterým přiběhli. 
Pěkným ptákem je také Dr. Rath. Ptal se ve sněmovně Dr. Julínka, kolik mu podle jeho přesvědčení dávají úplatků farmaceutické firmy. Ale málo se o něm ví, že prý mohl snad mít něco s nějakými devítiletými slečinkami, dcerkami zdravotních sester z Mělnicka, a že jeho bratr měl snad z chamtivosti zapálit pro peníze jednu z venkovských nemocnic kdesi na Moravě. Jsem přesvědčen o tom, že jde o vážná podezření. Kdo by po mně chtěl nějaké důkazy, tomu odpovídám: neexistují! A to je další vážné podezření! Zašantročil je Dr. Rath, jeho bratr, nebo někdo jiný? Věřím, že Dr. 
Rath tato podezření vyvrátí. Ať předloží důkaz, že neměl nic s devítiletými dcerkami z Mělnicka a že jeho bratr nezapálil pro peníze menší nemocnici. Kdyby se ukázalo, že bratra vůbec nemá, byl by to další důkaz jeho mazanosti. Zapálil snad tu nemocnici místo bratra on sám? Může to vyvrátit? Měl by se stydět. 
	V sobotu nám končí dřina na vládu, na daně budeme mít vyděláno. Od neděle budeme dřít už jen na sebe. Držet si vládu je dosti drahá zábava. Je to tím, že vláda je svého druhu veřejnoprávní stejně jako televize. A tak to taky dopadá: je to drahé a nepobaví to. Kdyby si každý občan držel svého vlastního politika, měl by ho pod kontrolou a měl by vliv na to, co politik tropí. Ale bylo by tolik politiků, co je občanů. Proto vznikla demokracie zastupitelská, v níž si velké množství občanů pořizuje za drahé peníze malé množství zastupitelů, o nichž se přesně neví, čí jsou, a podobně jako činitelé v ČT si proto za naše peníze dělají, co chtějí. 
	Je tedy nejlepší jít spát, nechat ve snech kroužit čistého albatrosa bílého a nepřát si nový den, plný černých ptáků. 

Foto popis| Foto popis|

Hon na reformu aneb Charles, naval prachy!
3.6.2008    Mladá fronta DNES    str. 08    Názory
    Karel Steigerwald        
Lovců je hodně: Paroubek s ČSSD, lidovci s Čunkem, zelení s Bursíkem, Havel s divadelníky, odboráři, Tlustý a spol. Komunisty nepočítám, protože komunisti se nepočítají. Ale na lovu jsou také. Všichni by chtěli ulovit radar, třicetikorunové poplatky, Kosovo, drahý benzin, komplet reformu, jejíž podobu ještě ani v celku neznají. Nabízejí protireformu: zrušení radaru, rozpuštění Kosova, zrušení poplatků u lékaře, bezplatné vysoké školy, třinácté důchody, knihovnu chobotnici, zvýšené porodné, rodičovské příspěvky, novomanželské půjčky a tak dál. 
	Jen hercům kupodivu ČSSD zatím ještě neslíbila sto milionů na divadlo. Nechápu proč, nic by ji to nestálo. Slib je jen otázka drzosti. 
	Hon bude ostrý. Radar ČSSD povalí hladovkou, což je nejlepší nápad od zrození sociální demokracie: vyhladovět se. Jak souvisí hladovka s bezpečnostní politikou státu, není sice jasné, ale pohled na vyhladovělé duchy ČSSD může i pobavit – pojali hladovku po svém jako štafetu jednotlivých diet. Udělají ze sebe komedianty, hladovka jim prospěje a budou jich plné noviny. Politická hladovka však potřebuje podmínky, aby měla smysl: nesvobodu, osobní nasazení života a velký ideál. Hladovým socialistům budou chybět všechny tři. Svobodu mají, osobně nic nebudou riskovat a vydávat radar za velký ideál je dost dobrodružné, jde spíš o technické zařízení. 
	Stejně nesmiřitelné jsou odbory. Na trasách peníze od lidí ke státu a peníze zpět k lidem preferují jeden směr, kterému říkají právo: dejte nám! Touto dobou před čtyřiceti lety vypuklo povstání ve Francii. Studenti a odbory do toho šli ostře. Studenti s básnivostí – chtěli udělat z Francie Čínu Mao Ce-tunga. Odbory měly básnivosti míň, své řekly lapidárně. Na ulicí křičely na prezidenta Charlese de Gaulla: Karlíku, naval prachy! Řízný program. 
	Reforma by měla řešit problémy, které stát má, třiceti korunami u doktora počínaje, důchody či školným konče. Jsou to problémy, které mají racionální základ – peníze. Je třeba u nich počítat, násobit, přidávat procenta. Možná není vládní konstrukce reformy nejlepší – opozice ale nenabízí jinou. Její protireforma je pouze rozdávání, zvyšování dávek, přídavků, vymýšlení nesplnitelných či neužitečných slibů, nadbíhání a balamucení voličů. Umím si představit spor reformy s jinou reformou, s těmito a jinými argumenty. Nabídka lovců reforem není bohužel žádná. Žádný alternativní zdravotní systém, žádná alternativa k důchodům. Nabídkou je systém slibů: toto a toto dáme, toto zvýšíme, toto zdvojnásobíme. 
	Možná by bylo užitečné hladovku vydržet co nejdéle, až do hořkých konců. Ne že by se v hladovění nestřídali. Kdo by hladověl, už by zůstal. Boj proti radaru je dost velká věc, stojí za to, aby někteří lidé už nejedli nic do konce života. 
	Ale dosti černých žertů. Lov na reformu je svého druhu skutečně boj o smysl a charakter státu, v tom se Havel nemýlí. Buď se stát hne k dalšímu růstu státního dluhu, k všeobecnému plýtvání, nebo opačným směrem k racionální správě a distribuci veřejných peněz nezadlužené země. Je to boj, který běží pořád. Před politiky klade zajímavou otázku: získávám moc balamutěním lidí, planými sliby, frázemi a drážděním nižších pudů voličů ve stylu Charles, naval prachy? Nebo směřuji k racionálním koncepcím, které zaručují větší úspěch než hloupé sliby, ale porozumět jim je namáhavé a nelákavé? Odvrátí se voliči, protože mi nerozumějí? 
	Kdo se zajímá o složitou matematiku důchodů? Naval prachy je snazší politika. Kapou z ní ty prachy, ale čím kapou víc, tím chudší stát se lidem rodí před očima. A čím chudší stát, tím silněji lidé volají: Naval další prachy! 
Volební zápasy budou nádherné. 

***

Není jasné, jak souvisí hladovka s bezpečnostní politikou státu. Protest potřebuje důvody, aby měl smysl: nesvobodu, osobní nasazení života a velký ideál. Dietářům chybějí všechny tři. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Soudce? Snad spíš šantala, ne?
30.5.2008    Mladá fronta DNES    str. 09    Názory
    Karel Steigerwald        
Soudce Nagy má kriminální aféru. Není první ani poslední.
Za zády má předchůdce, policisty, soudce, generály. Činitelů, kteří páchají kriminální činy, je čím dál víc. Čas je zralý, aby po nich, milí politici, skočil nějaký hladový tygr.
	A měl by rdousit od podlahy, ne sem tam nějakou nešťastnou rybu, která náhodou či chytrostí novináře vyplavala.
	Nagy bral úplatky, to je hnusné. Ale nikomu z jeho branže nebylo nikdy divné, že osoba těchto duchovních, etických a kulturních kvalit je vůbec soudcem. Duchovní ubohost soudcovu rozpozná divák v televizi hned, velectěné orgány státu nikdy. A v tom vězí zakopaný pes: když může taková bytost být soudcem, nedivte se, že hrábne po úplatku.
Zní to jako v Rusku: udělali ho soudcem, aby bral. Takové figury báječně popisoval Gogol. Rozcuchané špinavé stvoření, klátí se po blátivé ulici, uválené šaty, cosi bručí. Po tříminutovém rozhovoru pozná normální člověk, že toto soudce není a nikdy být nemůže. Soudce totiž - předpoklad první - je důstojnost, noblesa, inteligence, kultura úřadu.
	Teprve za touto čárou může některý selhat a brát. To je asi lidské, obvyklé všude. Být gogolovskou soudní potvorou před čárou kultury a důstojnosti je neobvyklé. Nebo by mělo být. Zeptejte se ministra spravedlnosti, kolik takových opelichaných figur tam ještě má.

O autorovi| Karel Steigerwald komentátor MF DNES
Foto popis| O autorovi| Karel Steigerwald komentátor MF DNES
Foto popis|

Politik i vědma čumí do týchž karet
29.5.2008    Mladá fronta DNES    str. 08    Názory
    Karel Steigerwald        
Haiku

Odjakživa mi vrtalo hlavou lidové haiku „Něco za cibuli, něco za křen, něco zaplatíme, něco zapřem“. Čpělo mi mazaností, ale jak, kdo a proč zaplatí a zapře, bylo mi nejasné jako Grossovy miliony.
	Nakonec jsem si řekl, je to lidové moudro: oni nás páni nahoře tisknou, trýzní, navalují na nás poplatky, berně, dávky, sešněrovali náš život, jsme jako sardinky v plechovce, ale my na druhé straně ty pány oblafneme, podplatíme, ošulíme, najdeme zadní cestičku, nějak se žít musí. Této filozofii jsem rozuměl. Účinná obrana praktických lidí před nelítostným státem. Odborník na Severní Koreu mi vyprávěl, že Korejci s Korejkami zakládají rodiny podle toho, jak je podle marxisticko-korejského učení vybere okresní výbor. Ale prý to nevadí, zamilovaní se k sobě dostanou, i když je nevyberou. Podfouknou, podplatí, prohodí průkazy, vymění fotky. Před kypícím životem vědecký severokorejský výběr manželů troskotá.
Stát je na lidi ostrý nejen v Severní Koreji. Ten náš nevěsty nepřiděluje, ale nabroušený na lidi je pořádně. Pokuty za nejrůznější prohřešky stoupají astronomickou rychlostí, tisíce, desetitisíce, půlmiliony poletují jako havrani. Uteče ti pes, 50 tisíc, pohodíš televizi v křoví, půl milionu. Ztratíš doklad, chceš kopii úřední listiny? Děláš hlučný večírek?
Parkuješ špatně? Neuposlechl jsi policistu? Zapomněl sis průkaz doma? Připrav si závratné sumy.
Stát utahuje šrouby. Na některé pokuty budou lidi potřebovat půjčku z banky. Stát je nemilosrdný, jako kdyby byl čínský. Nastoluje drakonické tresty za malichernosti, drobné přestupky, lajdáctví a podobné nešvary. Je to třeba, lid je hrozný.
	Ostrý je stát jen na občany, na sebe ne. Ale i on je lajdácký, nepořádný, propadají mu termíny, ztrácí doklady, parkuje špatně, uteče mu pes, pořádá hlučné večírky, které lidem pijí krev. Za neplnění povinností, které má stát k občanům, nedostává žádné pokuty, natož drakonické. A víme, jak rád stát nic neplní.
Když se věří, že tvrdost na lidi působí výchovně, mělo by se věřit, že i tvrdost na stát je výchovná. A pro poučení: drakonické není od slova drak (žere lidi), nýbrž od slova Drakon, řecký právník (sepsal první zákony) 700 let před Kristem. Z jiného šuplíku, ale podobně je to s věštbami, proroctvími, hádáním z kávy a jinou vědeckou činností talentovaných lidí, jíž moderní Evropa začíná klást zákonné překážky. Jako každý pokrok, začíná to v Anglii. Tamní vědma musí ke své předpovědi budoucnosti napsat, že se nezakládá na vědeckém zjištění. Pro pochopení: kněžna Libuše viděla město veliké, jehož sláva se měla v budoucnu dotýkat hvězd. Dnes by musela dodat, že její vidina není podložena výzkumem a že experimenty s Čechy ji k takovému tvrzení neopravňují. Podobně kávopravci, hvězdočteči, řiditelé přírodních energií, ctitelé patogenních shluků, prodejci homeopatického nic - všude se musí na sáček s proroctvím napsat: Věda to nepodporuje. Nevím, proč se jde zase jen po soukromnících. Jako by státy nevydávaly stejné proroctví, volebními programy počínaje, rozpočtem konče. Sama ekonomie - je v prorokování budoucího vývoje úspěšnější než kávové usazeniny? A politici? Slibují pokrok, ráj, radost do rána, pečená prasata, zrušené poplatky u doktora - že to lidem rozdají za jejich hlas. Kanonem v oboru zdravotních proroctví je v poslední době Rath, v proroctví mezinárodní politiky Zaorálek. Ale co oni umějí, slíbí vám každá rozcuchaná kartářka. Ta musí napsat „nemám to podložené vědou“, zatímco politik si ke stejné předpovědi napíše: Jsem pravdomluvný.
Oba přitom čumí do týchž nejasných karet, které slibují kdovíco. Tak se držme svého: „Něco zaplatíme, něco zapřem.“

O autorovi| Diář Karla Steigerwalda
Foto popis| O autorovi| Diář Karla Steigerwalda
Foto popis|

Boháč Gross. Nezvěme ho, nechoďme mu na grilování
28.5.2008    Mladá fronta DNES    str. 11    Názory
    Karel Steigerwald        
Slepé bábě není nic divné: Chrenek chtěl kus Energa. Sýkorovi za to nechtěl dát víc než dvacet milionů. 
Gross Chrenka přeplatil. Koupil za 21 milionů, které si půjčil. Po krátkém čase prodal tytéž akcie zhruba za sto milionů Krúpovi. Teď je od Krúpy koupil Chrenek - za víc než sto milionů. Je to obchod z Kocourkova. Má jedinou logiku: lumpárna. Slepá bába hlásí, že je vše podle zákona. Má prý pravdu. 
	Kdo není slepá bába, vidí všechno. Ani ti, kteří rádi vidí podvody a triky a šikovné rabování cizích peněz všude, nemusí tentokrát tápat v dohadech. Jako v jiných případech, které mohou či nemusí páchnout zločinem, mají konečně průhledný případ: Gross neměl nic, má miliony, které vznikly tak, že mu je někdo dobrovolně dal. Cha cha. 
	Dobrovolně jistě ne. Na skřipci by Gross řekl, jak to bylo. Na skřipec se sociální demokraté už nedávají, což lze považovat i za chybu. Gross se může pošklebovat, ba smát. Smějí se jistě i jiní, nejsou ale na výsluní jako tento expředseda ČSSD a expremiér-dítě. 
	Smát se může dvojnásob. Policie má zapáchající zisk, má jednající osoby. To není pro kriminalisty těžký případ. Ale policie přesto trestný čin nenajde. Možná, že nějaké dítě by jak v Andersenově pohádce mohlo ukázat prstem, ale spíš to nakonec udělá nějaký novinář. Zaboří do případu prst a náhle bude vše jasné. Je to bohužel zpráva o kvalitě a nezávislosti naší policie. Už když se Gross cachtal v jednom milionu, policie nevyzkoumala nic, protože bystře zkoumala něco jiného: kvalitu kupní smlouvy na byt. Zjistila, že smlouva byla správně. Kde vzal premiér peníze, nezjišťovala. Přesněji: zjistila, že nelze nic zjistit. 
	Výkon spravedlnosti, policií počínaje, soudy konče, nutí občany věřit neuvěřitelným nesmyslům. Snad jen vedení ČSSD (a už ani to ne) může s vážnou tváří tvrdit, že Grossovy obchody jsou čestné a odpovídají zákonu. Tato depresivní lež škodí státu i občanstvu víc než prohra v hokeji. Pokud orgány opět sdělí, že nic nelze zjistit a že vše odpovídá zákonům, velký kus státu nám zas ubude. A zapište si za uši: toto nám orgány sdělí. Chechot Grosse bude se dlouho nad našimi hlavami rozléhat. 
	A do té doby, než se u nás vyvinou skutečné orgány činné v trestném řízení a bleskurychlé zbohatnutí nemajetného politika bude objasněno, vylučme ho z lidské společnosti. 
Nepodávejme mu ruku, nezdravme ho, ať nechodí na naše party a my nechoďme na jeho grilování. Buďme jak Masaryk. Ten nepěkného člověka nepozdravil. 
	Ale málokdo z nás je jako Masaryk. Nepěkní lidé mají u nás dveře dokořán. Pašáci, zázračně zbohatli. Běda však těm druhým, co zbohatli prací, inteligencí, vlastními nápady. To jsou praví kapitalisti, s nimiž je třeba zatočit. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Radar a olympiáda. Lid ví, co je víc
27.5.2008    Mladá fronta DNES    str. 08    Názory
    KAREL STEIGERWALD        
Vláda prodává radar špatně. Argumenty má nejasné, často se zamotává do vedlejších zašmodrchaných problémů, je jakoby před zuřícími odpůrci zbabělá, nejde do věci čelem a ostře: Buďto bezpečnost s NATO a Američany, nebo bezpečnost s Rusy. To je hlavní radarová otázka a je třeba ji přiznávat. Třetí cesta, jako obvykle, není. Lid český, jako obvykle, po ní touží. 
	Možná to není lid český, nýbrž tatáž parta, která kdysi v Evropě bojovala proti americkým raketám, ne proti ruským. Vláda má odborníky, ti by měli jasněji vysvětlovat lidové bludy: kde číhá nebezpečí, odkud přiletí jaké rakety, zda Američani vyhazují miliardy za něco, co není potřeba, zda pod radarem vyhyne brouk brdský, které nemoci z radaru dostane starosta Trokavce či doktor Cvach české politiky, krom těch, které už oba mají. 
	Na vysvětlování olympiády vydala Praha už 40 milionů korun. Kvůli těm penězům nikdo nehnízdil na stromě a nebydlel v lese. Možná by se Praha mohla postarat i o propagaci radaru. Radar na Letné! Vedle knihovny. 
Na Stalinově podstavci. Jak fotogenické demonstrace by se tam mohly konat. 
	Obě kampaně ukazují, co náš lid má víc rád. Bezpečnost státu, nebo sportovní velkopodnikání? Hádat smíte jen jednou.

Bůh: Raděj se po bahnách ploužit
23.5.2008    Mladá fronta DNES    str. 08    Názory
    Karel Steigerwald        
Rusové si nedají pokoj, už potřetí za sebou o nich musím psát. To je pro ně typické. Ale květen je nakonec jejich měsíc, tak prosím: 
	Vynikající umělec, filmař Nikita Michalkov, dal rozhovor Divadelním novinám. Osou rozhovoru jsou myšlenky, které člověka vedou k jedinému slušnému závěru: Stavte, hoši, radar proti Rusům. 
	Michalkov si váží cara Alexandra III. K poznámce, že rusifikoval okupované národy, říká: „Jistě. Ale já mluvím o tom, kým byl pro Rusko, a nikoliv pro jiné státy. Každý národ má své dějiny a nelze být na každého milý.“ Z některých dalších myšlenek: „Pokud by Rusku nezůstalo nic jiného než pravoslaví, stačilo by to, aby povstalo z popela. 
Pravoslaví bylo vždy majákem, který vysílá správné signály. Rusové nevěří v zákony, které ustanovil člověk. V Rusku je zákonem vždy jen Bůh. Rusko respektuje jedině zákon prosazovaný silou. Tak to dělal car, Stalin a nyní Putin.“ Michalkov Rusko vystihuje přesně. Rozumí mu, stejně jako mu rozuměl Karel Havlíček Borovský. Ten napsal rozsáhlé haiku o tom, jak Rusové utopili svého Boha a pak žádného neměli a nevěděli, jak žít. Důvodem k utopení bylo, že Bůh se příčil carovi a říkal, co si myslí. V haiku Havlíček zpívá: „Pro urážku první třídy, Jeho Veličenství, pro vzpouru, nemravné řeči, pro neposlušenství, Bůh je odsouzen k pověšení.“ Ale dali mu milost. Utopili ho v Dněpru. 
	Zatímco Havlíčkovi byly ty boží a carské hodnoty k smíchu před sto padesáti lety, Michalkov si jich dnes cení. Stojí na nich Rusko. V rozhovoru se také dozvíme, že Michalkov je v podstatě ruský šlechtic, že předkové byli bratranci cara Michaila, kterému stlali postel. Jiný předek, bližší (otec), byl stalinským předsedou spisovatelů a autorem textu Stalinovy hymny. Nevím, zda by se nějaký český umělec chlubil, že jeho prapředkové stlali postel císaři ve Vídni nebo Přemyslovcům v Praze. Leda snad Jára Cimrman. Na písně z dob Stalina u nás také nikdo není dnes hrdý, leda snad jistý Filip. 
Michalkov je velký umělec. Jeho velkoruské přezírání blízkého zahraničí (malé státy mají své hoře), jeho povýšení nad ubohý ruský lid (za Stalina lidi chodili na výlety, tancovali, milovali, jako dnes), jeho hrdost na všechno, co v Rusku po staletí produkuje utrpení a ubohost - to vše je bezpochyby pravdivé a upřímné. Je to velmi silný důvod k tomu, aby Češi dávali na Rusy pozor - nejen radarem, tak jako jiné malé národy z okolí Ruska, které mají s Rusy zkušenosti delší než my. 
	Radar proti Michalkovi? Ano. 
Věříme rádi kýči, že umělec, zvláště velký, je demokrat povahou i nutností, že umělec je proti zlu, násilí, utlačování jiných, že nenávidí šovinismus, velkopanské chování, nadutost mocných. Je to velká lež. I umělci, včetně českých, milují impérium, vojáky, války, uzurpátory a cary. I umělci obdivují sílu vlády, koří se (a jak rádi) panstvu, opěvují to panstvo, skládají básně, píší kantáty, texty hymen, tvoří sochy, památníky. Často mají rádi i lid, ale jeho utrpení je moc nezajímá. Lid trpí ve jménu těch velkých idejí, které umělci obdivují. 
	Michalkov říká, že Rusko nelze dělit jako dort. Má na mysli území, které si Rusové přikrojili násilím a nic dobrého mu nedali. My jsme se z dortu, zaplať bůh, nedávno oddělili. Bylo to ve slabé chvíli Ruska. 
Michalkov věří, že z Rusů zase bude impérium, že nastane nové přikrajování k dortu. Bylo by dobré, kdyby se to stalo bez nás. Michalkov bude i dál velkým umělcem. 
Jeho filmy budu mít i nadále rád. 
Že je nafoukaný šovinista a carofil, budiž. Ruského Boha obdivuje. Ale co na to ruský Bůh? Havlíček píše: Raděj pásat husy ve vsi, po bahnách se ploužit, než u toho Vladimíra zde za Boha sloužit. 

***

Haiku 

Diář Karla Steigerwalda 

Foto popis| Foto popis|

Přišlo Odcházení. A s ním silné téma
22.5.2008    Mladá fronta DNES    str. 08    Názory
    Karel Steigerwald        
Protože premiéra Havlova Odcházení ještě nebyla, recenzenti musí čekat. Protože nejsem recenzent, mohu si dovolit napsat, co jsem viděl na generálce, případně předpovědět, co se stane recenzentům.
	Dramatik Havel je v nevýhodě: protože byl mnoho let prezidentem státu a protože je živým symbolem (a také vůdcem) listopadového převratu, je o jeho práci dramatika enormní zájem. Není však jisté, zda je to zájem o hru, nebo jen o prezidenta.
	Lidé rádi vyhovují svým pudům vyprávět si drby. Ptají se tedy, co Havel říká k dnešku, zda má takové či jiné politické názory (jako kdybychom jeho politické názory neznali), kdo v jeho hře znázorňuje koho ze života, zda „to nandal“ Klausovi, a hlavně - jak to bylo s tou Dášou, že z toho odešla. A také - jak to je s jeho vlastním odcházením.
	To je pro dramatika samozřejmě nevýhoda.
Do cesty se dílu stavějí překážky, které nemají s dílem nic společného, případně nemají žádný význam, jsou osobní nebo vymyšlené veřejností. Skoro každý člověk má názor, co má od Havla čekat, jak má Havel psát či myslet.
	Je to problém u nás už letitý - na umělecká díla se kladou úkoly, které umění nemá. Čekají se od nich všelijaká poselství, která publikum považuje za správná. Umění v Česku má sloužit, má vyjadřovat něco správného, jak to doba právě žádá, nebo má být proti době, když je doba taková, či má pomoci dobru proti zlu, případně Čechům proti Němcům, nebo, nedej bůh, lidskosti proti trhu. Z těchto všech hledisek bude každý člověk podle svého Odcházení posuzovat.
Odcházení však není hra utilitární, neslouží všem těmto provinčním požadavkům, nebyla napsána proto, aby to někomu nandala, aby znázorňovala toho či onoho živého Čecha či prosazovala nějaký správný názor. Je to hra existenciální, zabývá se situací člověka. Sahá na téma velké, věčné, trvalé. Není to hra společenská, nýbrž absurdní. Žádná fotografie života, nýbrž metafora života. Interpretovat ji jako jakýsi druh kritického či morálního realismu je chyba - i když to bude lidi lákat.
	Pravda Odcházení není takhle malicherná - a přitom, nebo naopak právě proto - kdo chce výbornou hru také o dnešku, v Odcházení ji dostal. Přesněji: dostal velké silné téma, jaké si divadlo zaslouží. Kdo však to téma popadne jako klíč, jímž rozšifruje všelijaké narážky, udělá chybu. Uteče mu to hlavní.
	Za hromadami názorů anti-Havlů i pro-Havlů může velikost Odcházení lehce mizet. Může mizet vybroušená stavba, dokonalost replik - a protože nejsem recenzent, mohu to napsat: divadelní krása a elegance Odcházení. Tomu dobře porozuměl režisér Radok. Vytvořil inscenaci nevídaného a strhujícího mžení na všech divadelních hranách.
	Někoho možná rozčilí, že Havel nerozumí trhu, nebo že přehání své znechucení nad dneškem. Problém je, že pravda dramatu je jiná než pravda novinových komentátorů či politiků.
Myslím, že ani Ionesco a další Havlovi předchůdci zaplať bůh nerozuměli trhu. Jsem ohromně zvědavý, jak budou lidi Havlovu hru přijímat a vykládat - zda se svobodomyslností a elegancí, kterou ta hra má, nebo Havlovi spočítají, že to či ono měl napsat jinak či jinak říct nebo že měl napsat něco jiného.
	Havel si napsal skvělé dvojče k Largu desolatu. Divadlu dal hru se silným, pro lidi zásadním tématem a ukázal, že ani dnes není velkých témat nedostatek. Tehdy v totalitním světě, dnes ve svobodném hoře člověka trvá a nezbývá než se smát.
	Veřejnosti, nejen divadelní, dal výzvu. Jakou jemnost, eleganci a krásu umění jsme ochotni přijmout? Z nejrůznějších náznaků se zdá, že nevelkou. Tak pro začátek: Odcházení není ani o Havlovi, ani o Klausovi, ani o Dáše. Podobně jako král Lear či Lopachin je o tom, jak těžké je všemi těmi dveřmi odcházet, přicházet, případně vůbec žít. A v Česku, kde se nikdo nikdy nikomu nezavděčí, dvojnásob.

***

Veřejnosti, nejen divadelní, dal Václav Havel výzvu. Jakou jemnost, eleganci a krásu umění jsme ochotni přijmout? Z nejrůznějších náznaků se zdá, že nevelkou.

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Pokračování demokracie válečnými prostředky
21.5.2008    Mladá fronta DNES    str. 10    Názory
    KAREL STEIGERWALD        
Čeká nás horký červen. Stávkovat budou učitelé, odboráři a zdravotníci. Stávky to budou výstražné, zkrácené a posunuté. Některé začnou už v květnu. Všechny jsou proti reformě a za zvýšení platů. Jestli to červnové horko bude skutečně horké, není jisté. České stávky bývají poklidné.
Často připomínají spíš karneval nebo nákup. Auta se u nás nezapalují. Školy nebudou hořet.
Zdravotníci ohlídají, aby neošvindlovali péči.
	Jsou to všechno stávky proti vládě. Proti té se stávkuje nejlépe. Stávkující chtějí peníze spoluobčanů a chtějí stávkou donutit vládu, aby jim je dala. Občané, kteří nechtějí stávkujícím přidat, by měli také stávkovat. Mohli by volat: ani korunu učitelům, ani haléř doktorům. Vláda je chudák.
Dá těm, co stávkují, a uškubne těm, co nestávkují. Tak ti, co nestávkují, začnou stávkovat. Stávkovat by měli v souvislosti s církevními zákony i kněží. Týden bez duchovní služby! Obsaďte chrámy!
	Stávka proti vládě je pokračování demokracie válečnými prostředky. Může ukázat, že demokracie selhává, nebo může ukázat, že stávkující jsou mimo mísu. Tak uvidíme, co v červnu bude.

Brusel 58, Sranda dudák, má vlast
16.5.2008    Mladá fronta DNES    str. 08    Názory
    Karel Steigerwald        
Haiku 

Vocílka, kolega Srandy dudáka, jak přesně říká Jiří Suchý, zpívá světácké haiku o tom, že peníze jsou pány světa, že svět se podle nich točí, na což mu Sranda dudák odpovídá svým celým životem: doma buď, u svejch a tancuj s čarodějnicema, protože svět je zlej. Do světa, hej hej, nevyrážej! 
	Komunisti v roce 1958 do světa vyrazili. Dovolili na Světové výstavě v Bruselu expozici, kterou ta mrňavá zapomenutá zemička v ruském panství okouzlila svět. Laterna magika, polyekran, pivo, restaurace, Kaplanova turbína. Sklo. Architektura. Komunisti řičeli nadšením. Jak svět u našich nohou klečí! Hurá, náš socialisme! Autoři výstavy byli po skončení EXPO 58 doma po zásluze potrestáni. Odsunuti, rozprášeni. Příklad Radoka za všechno: vyhazov z Laterny magiky, kterou vytvořil a která státu v Bruselu přinesla slávu. 
	Galerie v Městské knihovně v Praze o tom udělala zajímavou a poučnou výstavu. O úspěch socialismu se bohužel (bohudík?) nejednalo, spíš o poslední zvonění toho, co v Československu bylo před komunisty. Poslední stopy kvality, vkusu i technologie. Poslední záchvěv sklářství, motocyklů, poslední zajímavá auta (Škoda Felicia, Tatra 603). Úspěch Bruselu už se nikdy neopakoval. Vzpomínky na svět před komunisty vymizely, do popředí přišli všude noví lidé a dalších třicet let řídili úpadek země. Tragikomické osudy automobilů Škoda to ilustrují stejně dobře jako zánik československé motocyklové velmoci. 
	EXPO 58 byla poslední vzpomínka na minulost. Po ní byla v zemi už jen budoucnost. Jen ideály Srandy dudáka: provinční izolace a sebeuspokojení z vlastních malérů. Nafoukaná malost, maskovaná kazatelskými řečmi. Byl to podivuhodný paradox. Budovatelé zářných zítřků, avantgarda světa, zastávali životní filozofii maloměšťáckých zápecníků s vkusem velkouzenářů. Modernost Bruselu, kterou se chtěli pyšnit, byla proti jejich duchu. Proto udělali z Radoka kulturního psance. Připomenu na tomto místě slova Ludvíka Vaculíka z roku 1967: „Všecko, čeho kultura dosáhla, jako vůbec všecko, co lidi u nás dobrého udělali, i všecky dobré výrobky, i všecky stavby a všecky dobré realizované myšlenky z laboratoří, studií a ústavů, to všecko je tu spíš přes to, jak se naše vládnoucí kruhy po léta chovaly. Bylo to na nich doslova vyvzdorováno.“ 
	V sobotu mají komunisti sjezd. Měli by si tato slova jednoho z nejkvalitnějších a nejčestnějších komunistů napsat nad hlavy. V poslední době jim hodně stouplo sebevědomí. Jako vždy, když jsou politické krize a jejich hlasy v parlamentu se na chvíli hodí. Říkají, že tu zase bude socialismus, ale nic nového nemají. Opakují jako praví sirotci, co už tu bylo. I Paroubek dnes větří, že spolky s nimi jsou nevýhodné: komunismus je stará přítěž. Paroubka je třeba pochválit, mění kurz směrem od komunistů. Pochvala to nemusí být silná, až zase bude jiný vítr, Paroubek natáhne jinou plachtu. Dnes tento lovec větrů věří na budoucnost s lidovci. Pokud je Čunek úplně nedobije. 
	Brusel bylo smutné rozloučení s tím lepším v Československu. Úpadek, který následoval, měli by nám dnešní komunisti nějak vysvětlit. 
Chce se po nich, aby se omluvili za vraždění lidí, což sem tam horkotěžko dělají. Ale protože mají zase plány nastolit socialismus, měli by ten pobruselský úpadek komentovat. 
Proč to bylo? Proč důsledky jejich čtyřicetileté vlády vyhodily zemi z Evropy ven tak razantně, že dodnes s tím země zápasí? Jako za husitů: pro fanatickou víru zdevastujeme svou vlast. Mají dnes jiný plán? 
	Vocílka byl prý gauner. Proč? 
Dobře prodával dudy. No a to právě neměl. Všimněte si, jak je ten Brusel 58 dnes aktuální. 

O autorovi| Diář Karla Steigerwalda
Foto popis| O autorovi| Diář Karla Steigerwalda
Foto popis|

Zavři oči, dej tam trojku, šlápni na to a zab se!
14.5.2008    Mladá fronta DNES    str. 08    Názory
    KAREL STEIGERWALD        
Mezi odborníky a zákonodárci, kteří se věnují vytváření novel silničního zákona, je opět živo. Chystají se změny, poslanci mají vlastní iniciativu a krvavá řež na silnicích neochabuje. Silniční jatka si nikdo nepřeje, tak se přitvrzuje. Stoupají pokuty, rozdávají se body, zabavují řidičské průkazy. Přitvrzují ale i silniční vrazi a sebevrazi. Pobyt na silnicích je stejně nebezpečný jako pobyt v noci ve středověkém městě. I právní moresy jsou stejné. Středověcí zákonodárci a gotičtí orgánové činní v gotickém trestním řízení si nad poměry také zoufali. Zvyšovali tresty, za drobné krádeže usekávali ruce, za kdejakou maličkost ničemu popravili, mučili, pálili a vypichovali zrak, čímž nevznikl člověk hodný, nýbrž jen nový ničema, slepý. Krutých trestů se nikdo nebál. Snad že život lidí sám za nic nestál, lidem ho nebylo líto. Žít, nežít, co z toho. 
	Podobně na naší silnici. Biřici mučí a vypalují oči za rychlost zvýšenou o devět kilometrů, což je na tachometru zrakem takřka nepostřehnutelné, popravují za jedno pivo a za deci vína usekávají ruce. Zločinci silnic s litry chlastu v břiše se tomu smějí. 
Ani poprava je nevyleká. Ano, je to středověké: plošná krutost vůči bezvýznamným přestupníčkům, cyničtí ničemové, oči zavřené, šlapou na plyn. Ale už středověk zjistil: v krutosti to není.

Špína vlaků a špína sportu. Kudy jdeme?
13.5.2008    Mladá fronta DNES    str. 10    Názory
    Karel Steigerwald        
Je to zvláštní pravidlo: je-li vandalů větší počet, jejich vandalství se nepočítá. Ale musí to být vandalové sportovní. Tanečníků na lukách se policie nebojí - jde po nich ostře, a ještě za to sklízí radostné pochvaly předních politiků. 

Tragédie fanouška, který vypadl z vlaku, oživila staré téma: k čemu fotbalový rumrajch vlastně je, proč do něj stát dává peníze a proč se vlastně tyto fašizující rvačky považují za něco přínosného. Své si odnesou i České dráhy. Dveře, jimiž vypadl fanoušek, nešly zamknout, a dráhy také, patrně rozumně a po mnoha neblahých zkušenostech, podstrkují fotbalovým pretoriánům pro ukájení jejich devastačních pudů staré vagony. 
	Dveře se stanou jakýmsi nešťastným hrdinou - policie u nich stát nemůže, žádá na drahách, aby příště už šly dveře vlaku zamknout. To se však dráhy dočkají nové kritiky: proč poskytují sportovním vandalům zánovní vagony? 
	Zkuste si to sami - zničte něco na ulici, kopněte policajta, vyražte výlohu, převrhněte auto. Za chvíli budete zatčeni, po čase (asi zbytečně dlouhém) u soudu dostanete trest. Pokud totéž uděláte v zástupu dvou set vlajkařů, nestane se vám nic. Ve vlaku, v němž se tragédie fanouška stala, policie byla: strpěla, že cestující neplatili jízdné, strpěla, že vlak demolovali. 
	Právní poměry a pořádek ve vlaku určují ti, kteří jej demolují, nikoliv policie. Zvláštní pravidlo: je-li vandalů větší počet, jejich vandalství se nepočítá. Ale musí to být vandalové sportovní. Tanečníků na lukách se policie nebojí - jde po nich ostře, za radostných pochval předních politiků. 
	Sport má u nás postavení ještě divnější než České dráhy. Jako by jedno vytvářelo druhé: kolem drah se sdružují špinavé postavy v hábitech, o nichž není jasné, jestli jsou to železničáři, nebo bezdomovci. Na drahách šíří smrad, křik, vláčí s sebou nejasná psiska a papírové krabice s vínem. Každý se jich bojí, jim je v drážním prostředí dobře. Pro ně tu dráhy jsou, jen hlupák si myslí, že mají něco někam vozit. 
	Ve světě fotbalu je to podobné: zase podivné postavy, asociální příšery páchnoucí fašismem a hrubostí. O sport nejde, nýbrž o tu hrubost, o surovou válku mezi mladými občany. 
Na obojí dává stát peníze. Bůh ví, proč. 
Teď se to ve vlaku protnulo. Dvě inspirativní prostředí. Špína vlaků a špína sportu. Nikoliv poprvé. Už vyhodili z vlaku průvodčí, zmrzačili kolemjdoucí ženu. Policie s nimi jedná v rukavičkách. Na tento článek se ozvou svorně: krása sportu a důležitost dopravy, řeknou. Měli by se dočkat jediné odpovědi: když někdo poruší zákon, hlava nehlava, ber kde ber, či jak to politici rádi říkají, má být potrestán. Porazit tři sta extremistů by pro policii neměl být problém. Stejně jako vypudit páchnoucí smečky z nádraží. I kdyby u toho vykrvácela. Proto tu je. Víc než celý fotbal a všichni tuláci světa je právní pořádek. 
	Politici rádi chodí na tribuny. Předstírají, že fotbal milují (je to populární sport), a věří tomu, že se tak získávají hlasy. Asi nevědí, kam to lezou. Že na stadionu nejde o usměvavé a populistické sportovní odpoledne, nýbrž o dost drsné protofašistické peklo. Že se vlísávají do přízně lidí, kteří by měli být za mřížemi. A také by za nimi byli, nekrýt je svatost fotbalu. Kolik se už z veřejných peněz postavilo stadionů a hřišť? A kolik galerií, koncertních síní? 
	Navrhuji celonárodní debatu: je pro duši země důležitější řev hulvátů v ochozech, nebo výstava obrazů a koncert kvarteta? Je to otázka dost aktuální - ale sám cítím posměch, jemuž se vystavuji. Přece fotbal, blbečku, rachot po ulicích a demolovaný vlak, křičí davy fanoušků a davy politiků s nimi. Kvartetu narazí housle na hlavu. 
	Nešťastný přítel fotbalu vypadl z vlaku. To je tragédie. Ale stejnou tragédií je celý ten fotbalově fašistický vřed na duši země. Kdo by se chtěl ptát, kudy to u nás půjde, nemusí. Už je rozhodnuto. Dejte jim lepší vlaky, ať je co pořádného demolovat. Kvarteto ať si hraje doma. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Dobové tanky, dobové tance a továryšči míru
12.5.2008    Mladá fronta DNES    str. 11    Názory
    Karel Steigerwald        
Kdo sledoval vojenskou přehlídku na Rudém náměstí, nemohl si být jist, co vlastně vidí: výjev ze starých časů Sovětského svazu, nebo blik z budoucnosti nového impéria? Po náměstí jezdily tanky a rakety, prkenní generálové hráli dávno známé zkamenělé imperialistické divadlo, v němž vojáci byli zase továryšči bojovníci za mír. Jako tenkrát. Představení plné směšnosti, jíž si Rusové vědomi nejsou, a hrozivosti, na níž jim záleží. Už zas měl divák pocit, že se ocitl v říši obludnosti. Po Rudém náměstí mohl pochodovat někdo jiný. Kandidátů, kteří by alegoricky představovali ruské impérium, je řada. Pochodovat tam mohly všechny oběti komunistického panství. Sedláci umučení hlady na Ukrajině. Ruští kapitalisti vyvraždění hned po vítězném listopadu 1917. Šlechta. Podřezaná carská rodina. Vojáci zabití Stalinovou podezíravostí. Ruská inteligence pravidelně decimovaná. 
Umělci – Mejercholda jmenuji jen jako zástupce statisíců. Vědci. Na Rudém náměstí mohl pochodovat skoro celý ruský národ, ztrápený, zmučený, zničený utrpením, alkoholem, násilím, které nepřestávalo. Ale mohly tam pochodovat i jiné národy, Rusům blízké i vzdálené. Za všechny: Estonci, Litevci, Čečenci, Tataři. I statisíce či miliony ztrápených Čechů tam mohly být. To by byla přehlídka míru, ta oživlá řeka mrtvých. 
	Pak mohli pochodovat jejich vrazi. Členové politické policie. Čeka, GPU, KGB, NKVD, či jak se ta instituce v průběhu času jmenovala. A rudoarmějci, na ty nezapomínejme. A členové komunistické strany Ruska, pak Sovětského svazu. 
Funkcionáři té strany. A vůdci všech těch vrahů. Berija, Kaganovič, Lenin, Stalin, zas jen pár za všechny. A sluhové z porobených národů. Pajdat tam mohl i Urválek, ječivý soudní vrah z Prahy. Stařena, která dala kdysi oběsit Miladu Horákovou. Nebo Husák, intelektuálský zplozenec zla. Směšný Ulbricht z Berlína. Lidožrout Idi Amin Dada z Afriky, Rusy vydržované prase. Pol Pot, rudý pobíječ Kambodžanů. A tak dál. Tak velké náměstí není ani v Rusku, aby se tam všechny ty postavy dvacátého století vešly. 
	Místo nich jsme viděli tanky, tlusté rakety, sevřené řady lidí, vojenský krok neohebných nohou, tolik připomínající nacisty. Viděli jsme, jak si Rusové hrají na iluzi, na šidítko, kterým jako by říkali: jsme i nadále krutí, tvrdí, bojovníci a útočníci, měj se před námi na pozoru, zkažený světe demokracie. Odborníci budou posuzovat, jestli jde o moc papírovou, která ve zhrouceném Rusku jen naprázdno řinčí, nebo o oživení obrovského ruského kola, které se valí a valí, jak píše Solženicyn. Valí a láme lidem kosti. 
	Jde o dobové tance lokálních ruských feudálů, nebo naopak o nejnovější tanky moderní doby, vážnou zbraň impéria? 
	Hrob Lenina zakryli papundeklem. Jako by tím zakrytím Lenin zmizel. Anebo obráceně: jako by za tím papundeklem nemilosrdný revolucionář dál číhal. Jako by Medveděv s Putinem říkali: Pozor, hoši, je tu v té mramorové krychli a vyskočí na vás zas! Zbraně mu vezeme pod nosem. A lepší, než míval on v dobách, kdy se ještě vraždilo rukama. 
	Rusové se minulosti nechtějí vzdát a nechtějí se z ní ani poučit. Chtěli by z ní stvořit nový velký hrad. Tvrz věčné ruské velikosti. 
Jenže ta ruská velikost není ve zbraních a vítězstvích, nýbrž v té nekonečné řece mrtvol. Ta kdyby před Kremlem tekla, možná by to ruský lid i vládce trklo: opravdu tolik mrtvých? A kdo z nich něco měl, z těch vražd? Nikdo nic. I vrazi už jsou mrtví. Takže co? Budou se rodit noví? 

O autorovi| Karel Steigerwald, komentátor MF DNES
Foto autor| FOTO: REUTERS
Foto popis| SMĚŠNÍ? Ale za nimi jsou miliony mrtvých... (přehlídka 9. května v Moskvě)O autorovi| Karel Steigerwald, komentátor MF DNES
Foto autor| FOTO: REUTERS
Foto popis| SMĚŠNÍ? Ale za nimi jsou miliony mrtvých... (přehlídka 9. května v Moskvě)

Náhlé soudy na stadionu zvýší návštěvnost
10.5.2008    Mladá fronta DNES    str. 10    Názory
    KAREL STEIGERWALD        
Soudnictví potěšilo zločince modernizací. Ničema na stadionu může stanout před soudní stolicí už pár minut po zločinu.
	Mrští lavičkou po nepříteli z Ostravy. Ještě než úlomek lavičky Ostraváka zkrvaví, stojí ničema dole za šatnou v bývalém skladu míčů u záchodů před tváří soudce. Stadion ještě řve nadšením a chlap už fasuje rok natvrdo. To je pokrok a pro fotbalové gaunery velký luxus. Jako vždy má i zde přednost zločinec před slušným občanem, který chce od soudu jen rychleji rozvést. Rychlosoudy na stadionu se bohužel netýkají tisíců, které na svůj spravedlivý soud čekají léta a nemohou se soudního jednání z nejrůznějších důvodů domoci, protože žalovaný je dlouhodobě na pláži v Tichomoří. Soud na fotbalovém stadionu jim nabízí novou šanci, jak si proces vynutit. Stačí koupit si lístek, během zápasu něco ulomit, kopnout Ostraváka, řvát sportovně-rasistické formule a za deset minut už může nešťastník stát před soudcem - se svým letitým spisem o rozvodu či dělení parcely s bratrem, prokázání otcovství.
	Poslanci rádi přilepují k zákonu kusy jiných zákonů, proč by to soudci na stadionu nebrali taky jedním vrzem. Pálka za ulomenou lavičku, schválený rozvod k tomu. Fotbalu se zvýší návštěvnost. Nevyřízených soudních pří je víc než fotbalových diváků.

Po Blairovi anglické nuly nejdou
9.5.2008    Mladá fronta DNES    str. 08    Názory
    Karel Steigerwald        
Haiku 

Diář Karla Steigerwalda 

V jednom haiku zpívá koudelníkův syn z Kutné Hory, že má v Praze tři domy. Protože však Praha leží v Čechách, dodává opatrně: až je koupím, budou mý. Asi taky působil v politice jako dr. Gross. 
Grossův domek je škaredý, expremiéra a expředsedy nedůstojný. 
Mělo by se to zakázat zákonem. Expolitik si koupí panelák v USA a barabizničku jako klícku na Slivenci. To vrhá na politiku špatné světlo. 
Odborná komise by měla vybírat kvalifikovaně, co se pro expermiéra hodí, když to neví sám. Blair by si škaredý baráček nekoupil. 
	Blair, to je také socialistický expremiér, koupil South Pavillon nedaleko Chequers za 128 milionů korun. Na rozdíl od Grosse s tím nemá problémy. Oba politici splnili tajné přání manželky, to mají společné. V ostatním se liší. Gross má nemovitosti jen tři, Blair šest. Blair vydělal pět milionů liber vydáním pamětí, Gross paměti nemá a přitom mohl být nejmladším vysloužilým pamětníkem. Blair vydělal 2,5 milionu liber poradenstvím pro investiční banku JP Morgan. Gross ne. Blair dostal za devadesátiminutovou řeč k podnikatelům ve Španělsku 240 tisíc liber. Gross by mohl mít projev na téma: nákup a prodej akcií za devadesát minut. Určitě by mu za to něco dali. 
	South Pavillon je historické sídlo. Žil v něm i známý herec sir John Gielgud. Baráček ve Slivenci žádnou historii nemá. Také v něm nežil žádný herec ani sir. V souvislosti s nynějším sporem pražských divadel a magistrátu stojí za povšimnutí, že žádný český herec není sirem a nežije v žádném South Pavillonu za městem v ceně 128 milionů. Čeští herci, podobně jako dr. Gross, žijí v barabiznách pořízených za nejasné peníze. Experti by měli zjistit, jestli South Pavillon zaplatil herec Gielgud penězi z prodaných lístků, nebo z dotací. Český spor o dotace by to projasnilo. 
	Kdyby Blair nebo britský herec žili v Čechách, zle by se jim vedlo. Už ten dr. Gross, co má potíží. Paní Blairová si přála mít „malé vznešené sídlo v dvacetimílovém okolí“. A má ho. Blairovi se přitom vůbec nic nestalo. Paní Grossová si přála totéž - má sídlo na Slivenci, v paneláku na Barrandově a v paneláku v USA. A těch řečí. Těch pošklebků závistivců. I autor tohoto článku mnohokrát kysele říkal: Ukaž, státníku, kapsy! Copak se ti, státníku, zadřelo za nehty? A když dojde na důkazy, je ticho. Dr. Gross dobře investoval, a kolik za to už zkusil od různých nýmandů, kteří dobře investovat neumějí. Ano, to jsou Čechy. Zde nuly ostře jdou po schopných socialistech. 
	Blair kupuje rozkošná sídla a má klid. Nikdo nechce, aby obrátil kapsy, ukázal, co má v posteli pod polštářem a odkud že ta jeho bere prachy. Anglické nuly nechávají pana Blaira na pokoji. Koupil, zaplatil, má. Koudelník z Kutné Hory dobře věděl, proč tři domy v Praze nenapsal na sebe. Kdyby Gross postupoval stejně uvážlivě, měl by klid. 
Domy mohl napsat na kamaráda z federace lokomotivních čet, případně na strýce s igelitkou. Mohl tak vzniknout bájný boháč - děd v rádiovce a v hubertusu s rozkošným sídlem na Floridě. Takových dědů v Českém království je už mnoho. 
Mají klid a jejich vnoučci taky. 
	Mezi Británií a Čechami panují velké rozdíly. Na sídlech a osudech Grosse a Blaira je to pěkně vidět. 
Blair například vydělal dva miliony liber jako poradce pro klimatické změny u firmy Zurich Financial Services. Náš Bursík by Grossovi za takové klimatické rady nedal asi nic. Ale Gross zas umí, co neumí Blair: skvěle investovat na burse. 
(Bursa? Je to od slova Bursík?) 
	Osudy socialistických expremiérů jsou různé. Po některých nuly jdou, po jiných ne. U nás se držte koudelníka a pište všechno na strýce. 

Foto popis| Foto popis|

Kdekdo fízluje kdekoho. Není divu, fízly milujeme
7.5.2008    Mladá fronta DNES    str. 10    Názory
    KAREL STEIGERWALD        
Náš redakční test odhalil to, co musí už předem každého napadnout. Restaurace i hotely jsou prolezlé kamerami, které nemají zdůvodnění bezpečnostní, nýbrž nějaké jiné. Nemají také zákonné náležitosti a některé hotely z jejich záznamů vytvářejí trvalejší archivy pro všelijaká použití. Kde jde o bezpečí majetku, tam lze kamery pochopit. Je to oko levné a užitečné. 
Jsme ale v Čechách, zde jde o oko fízla. Zákon říká, koho a jak lze natáčet. Co je nad to, není u nás zločin, nýbrž užitek. 
	Ochrana osobnosti nebere se vážně. A proč také, ani páni v politice ji neberou vážně. Když se vyfízluje něco pro někoho, ten je rád. Ten, proti kterému to vyfízlování je, je nerad. A tak se točí kolotoč. Že ho tajně nahráli? Darebák si to zasloužil. Podle druhého šlo o zločin. Ochrana osob? Chránit darebáky? 
	Kubiceho zpráva byla co? Stéblo pro tonoucí policii nebo předvolební manipulace? A nahrávka z hotelu Savoy? Je to politický skandál století, nebo to odskáče jeden podpolicista? Proč mají být dole v hotelích nějak hákliví, když ani ti nahoře nejsou? Možná je třeba začít od začátku, že člověk je osobnost a proč má právo na soukromí. Až se tohle naučíme, bude fízlování opravdu zločin. A do té doby už také budeme mít i ty osobnosti, které je nutno chránit.

Rusko nemusí stále jen snít a trpět
5.5.2008    Mladá fronta DNES    str. 10    Názory
    Karel Steigerwald        
Putinovské Rusko chce opět být velmocí, podílet se na „vládě nad světem“ a „vytvářet protiváhu světovému četníkovi -USA“. Osmého května uplyne 63 let od konce války, která oba cíle tehdejšímu Sovětskému svazu přinesla. Toto výročí a ambice putinovského Ruska jsou dobrou příležitostí ukázat, co taková vítězství Rusku přinášejí a s čím může Putinův stát při opětném uskutečňování mocenských cílů počítat. 
	Konec druhé světové války nebyl pro naši část Evropy vítězstvím svobody nad německým nacismem, nýbrž (a bohužel) vítězstvím jedné nelidské utopie nad druhou. Ruské impérium (pod názvem Sovětský svaz) porazilo zdrcujícím způsobem nacistickou říši Němců a zabralo půl Evropy na dalších čtyřicet let. Velkým omylem bylo považovat to za osvobození. Je těžké zvažovat, která z obou utopií, zda nacismus, či komunismus, byla krutější. Lidé se dodnes přou, zda zavražděných komunisty a nacisty bylo třicet pět milionů, nebo padesát dva milionů, nebo jen dvacet devět milionů. Jako by na moři milionů záleželo. Nikdy už nelze sečíst míru běd, slz a zoufalství lidí, kteří byli uskutečňování obou utopií podrobeni. Duch a cíle byly odlišné, jedno však měly obě utopie společné: své učení vydávaly za vědecké, za pravdivé a jedině správné. Vraždit musely, aby své scestné bludy prosadily, a bez tzv. vědeckého zdůvodnění se vraždí špatně. 
	Za porážku nacismu byli lidé Rusům vděční. V důsledku zavádění ruských pořádků vděku ubývalo. Rusové všude nastolili své ubohé panství, své představy o životě společnosti, což pro porobené země znamenalo kulturní i hospodářský úpadek. Po druhé světové válce se Rusku stalo jako vždy, když slavilo vojenský triumf, že vítězství přineslo bědy nejen okupovaným zemím, nýbrž i jemu. Vítězové obvykle na dobytém území loupí, zmocňují se hodnot a osvojují si dovednosti poražených. Rusové postupují obráceně: hodnoty dobytých území nevyužívají, nýbrž ničí. Všude zavádějí ruské poměry a utrpení působí nejen podmaněnému obyvatelstvu, nýbrž i sobě - což vítězové obvykle nedělávají. Vítězům obsazení dobytých území přináší hodnoty materiální a často i duchovní. Poučí se, zabaví dobré věci, osvojí si dovednosti, které předtím neměli. Rusové žádný užitek z obsazování cizích zemí nikdy nemají. Vždy nechají země upadnout na svou úroveň, vydávají ohromné náklady na jejich porobování, aniž mají nějaký zisk. Obsazení se vždy obrací proti ruskému lidu: krutá služba v armádě, ubohá životní úroveň, nadvláda zupáctví a ponižování nad laskavostí. K čemu bylo Rusům ohromné vítězství nad nacismem, když dalších šedesát let ruský lid strádal, což se o potomcích nacistů v blahobytném Německu věru říci nedá. 
	Putin se mýlí, když chce za petrorubly vybudovat novou ohromnou armádu s nejvyšší technologií a postavit ji jako ochranu před Západem. Dočká se stejného efektu: bídy a nízké úrovně především ruského lidu. Chce-li Rusko vrátit k velikosti, měl by jít cestou Japonců, Jihokorejců a jiných národů, které skutečnou sílu a pevnost mezinárodního postavení uviděly v hospodářské a posléze i politické svobodě, nikoliv ve velikosti a síle armády. A jen toto může dovést Rusy k nové velikosti, po níž touží. Armáda nikdy. 
Všechny velké ruské romány se už staletí zabývají velikostí a mocí ruského impéria a utrpením jeho obyvatel. Je to obrovský, nesmírně hořký a možná jediný ruský přínos světu. 
	Modernizace sil, kterou má Putin na mysli, poskytne ruské kritické literatuře novou inspiraci a ruskému lidu nové hoře. Není však důvod, aby na Rusi bylo pořád stejně. Aby, jak píše Gogol, spala, snila a trpěla utopená v blátě těla i ducha. 

***

Putin se mýlí, když chce za petrorubly vybudovat ohromnou armádu a postavit ji jako ochranu před Západem. Dočká se jen bídy a nízké úrovně především ruského lidu. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Český stát už nebude trvat dlouho
2.5.2008    Mladá fronta DNES    str. 08    Názory
    Karel Steigerwald        
Haiku
Diář Karla Steigerwalda

Dlouho už to opravdu trvat nemůže. Už se to ví dlouho, je na to sprosté lidové haiku, že v koncích je naše mládí, všechny naše sny a že v koncích je i republika a že tamtéž půjdeme i my. Lid místo konec v hospodě zpívá hrubější slovo. Kdo neví, co lid je, tak to jsou ti, pro které politici všechno dělají.
	Skoncovat s republikou se chystají komunisti. Nastolí zas socialismus, celou tu falešnou hru na kapitalismus odstraní. Jsou toho názoru, že lid už si to zas zaslouží. Kdo lid pozoruje, řekne si, asi ano, zaslouží. Přeje lidu prázdné krámy, fronty na maso, povinné První máje a holku, kterou nevzali na vejšku, protože fotr zbytečně moc mluvil.
	Bořit stát nebude nic těžkého.
Komunisti do něj jen trochu rýpnou a spadne. Včera byl svátek extremistů - ti všichni také český stát nechtějí. Až to začne, rádi se přidají, jako eseři v Petrohradu. Hrr na stát. Stát je všem na obtíž. Ať udělá, co chce, nepovede se to. Většinu lidí to rozzuří a Ústavní soud to zakáže. Rozumnější se na stát hned bez vzteku vykašlou. Je zákon o třiceti korunách u doktora? Neplaťte, kontrolu vyhoďte, smí se to. Greenpeace vylezou na stromy ve vojenském lese - a nic. Pak rozhodnou plebiscitem ve větvích, kdo je vojenský spojenec našeho státu a kdo je nepřítel. Nepřátelský radar zruší. Dělají to pro včely. Ty pod vlivem radaru ztrácejí orientaci, netrefí zpět do úlů, bloudí krajinou a hynou, vražděny po milionech v cizích úlech.
	U Hradce Králové je nějaká paní, která třináct let drží stavitele dálnice na řetěze - neprodá pole, neprodá. Stát si neumí poradit, ačkoliv má nesmírné množství úředníků, orgánů, zákonů, vyhlášek a v poslední době i ostrého Čunka. Je nějaký veřejný zájem, nějaký smysl dálnic, nebo je jen na straně jedné násilí lidí na státě, na straně druhé kašlání na stát a na straně třetí násilí státu na lidech? Až se stát rozpadne, převezme dočasně vládu Ústavní soud v roli jakéhosi dočasného sovětu. Osvědčil se v řízení zdravotnictví, osvědčí se i jinde. Prvním krokem bude zrušení nájemného, protože na byt má každá lidská bytost právo stejně jako na mládí. Mládí nařídí vedoucí síla společnosti vzápětí, protože být starý je nespravedlivé a v prostředí mladých lidí to vypadá i blbě.
	Rozpad státu je neodvratný. Už sama vláda a její vznik - je to vláda neústavní a nic z toho, co rozhodla, neplatí. Vznikla na základě zrady dvou přeběhlíků, kteří podvedli voliče. Vláda před ní také vznikla na základě zrady přeběhlíka, který podvedl voliče. Před deseti lety vznikla vláda na základě zrady hned dvou stran - a největších. Obě podvedly voliče a udělaly opoziční smlouvu, která zrodila protiústavní zrádcovskou vládu. Prezident na tom není lépe. Kdysi jej zvolili komunisti a jiní tajní voliči, což se nesmí, a nedávno se podvod opakoval, dokonce veřejně: komunisti svou roli zakryli, prezidenta tentokrát nezvolili, ale nastrčili za sebe dva poslance, kteří měli volit jiného prezidenta, takže jejich volba je neplatná.
Hlavu státu nemáme. Ústavní soud musí už brzy tyto skutečnosti vzít do jednání a zakázat předešlé vlády i tu dnešní včetně prezidenta. Mohl by zakázat i vlády budoucí - asi zas vzniknou tím, že je podpoří někdo, kdo je nemá podpořit.
	Stát, který nemá hlavu státu, jehož vlády jsou nezákonné, kde zákony neplatí, i když platí, kde mezinárodní spojeneckou politiku dělají šplhavci ve větvích stromů na kótě 718,8 vojenského újezdu poblíž Trokavce a kde doktor Dryml nevybírá poplatky, je stát, který neexistuje. A nota bene, když i rozhodování Ústavního soudu o neústavnosti je neústavní. Ale proč zanikne stát, nám soud řekl: neústavní způsob projednávání a nesprávná forma.
	O tom není pochyb, forma našeho státu je nesprávná.

Foto popis| Foto popis|

Paroubek boháče chápe. Když zbohatnou náhle
29.4.2008    Mladá fronta DNES    str. 10    Názory
    KAREL STEIGERWALD        
Mladý Gross předvedl všem, že v politice lze za krátkou chvíli vydělat neznámým způsobem sto milionů korun. Pro voliče a členy solidaristické strany, která má nabroušeno na bohaté, je to šokující dovednost.
	Jediný, koho to nešokuje, je Grossův nástupce v úřadě prvního socialisty státu. Pro něj je Grossova dovednost soukromá věc.
Neví, jestli náhlý zrod milionáře byl nestandardní. Ve světě Paroubkově se politici v milionáře asi proměňují každou chvíli. Možná má, bůh mě netrestej, vlastně pravdu – co udělal Gross, je standardní. Paroubek to nijak nezkoumal a nic divného na tom nevidí.
Ačkoliv s oblibou vylučuje z ČSSD vzpurné či pokleslé jedince, Grosse nevyloučí. O jeho případu nic neví, nehovořil s ním o tom a ani s ním o tom hovořit nebude. Jediné, čeho si všiml, je snaha lidí poškodit Grossovým zbohatnutím sociální demokracii, což dokazuje i tento článek, ke kterému zaujme předseda ČSSD ještě dnes ostré stanovisko.
	Jeho blahovolná shovívavost k boháči Grossovi dává politice nový rozměr. Každý, kdo si na konci i krátké kariéry neodnese sto milionů, je břídil. Všechny, kdo z politiky zbohatli, Paroubek omluví. Říká: Lidé vydělali velké peníze. A nemuseli se jmenovat Gross. Chudákům v politice je tímto definitivně odzvoněno. Nevolte je.

Za vás neštovice, za nás dětem tužku
28.4.2008    Mladá fronta DNES    str. 10    Názory
    Karel Steigerwald        
Zatímco Topolánek v sobotu na programové konferenci slíbil brzké vyrovnání České republiky na úroveň deseti evropských favoritů, ovlivněn patrně neprověřenou legendou, že Československo patřilo před válkou mezi deset nejbohatších zemí Evropy, očekává Paroubek obrovské zbídačování dětí a důchodců a dr. Rath předpovídá hned smrt kojenců, protože jejich rodiče nebudou mít na inkubátor. 
	V těchto dramatických dimenzích se pohybují politické předpovědi na téma, co s námi bude dál. Vybrat si občani mohou podle nátury a politického vyznání. Opřít se o nějaké relevantní informace a případně o vlastní hospodářské vzdělání je obtížné. Když se v TV baví Kalousek a Sobotka, pravděpodobně jim nerozumí ani komentátor, natož diváci. Jediné poučení, které si publikum odnese, jsou Sobotkova strašení, protože jsou srozumitelná: na úkor chudých, děti hladoví, přijdou neštovice. Ale neštovice nepřišly, ani když vládl Sobotka, a děti jsou tlusté. To však nevadí, Kalouskovi nerozumí nikdo, jeho složité výklady daňové a rozpočtové problematiky jsou před očima veřejnosti nepoužitelné. Sobotka slibuje, že odvrátí bídu. Co slibuje Kalousek, nechápe nikdo. 
	Debata o daních, pojistkách, o systému a parametrech sociálního státu, o jeho velikosti, míře racionality atd. není příliš obtížná. Většina ekonomů se zhruba shoduje, co má každá vláda udělat a jak co nastavit. Jsou to věci vyzkoušené, logické, neutrální a vedou k šetření, rozvoji a prosperitě. Rozhodčím těch debat bohužel není národohospodářská obec, nýbrž veřejnost. Obtíž politika v demokratické společnosti: co má veřejnosti říkat? Složité rozbory, analýzy nebo jednoduchá hesla. Je lepší argument strašit zesnulým dítětem, nebo analýzou špatného systému? Zkuste si každý sám vyřešit, jestli je pro blahobyt, který všichni chcete, lepší obtížné propouštění z práce, nebo pružnost v nabídce a poptávce na trhu práce? Prozatím si pamatujte, že být propuštěn není dobré, tak ať se propouštění zakáže. 
	Kdyby reformy daní, financí, důchodů, zdravotnictví byly problém nepolitický, nebyl by to problém obtížný. Jak se řídí dobré firmy, se celkem ví, lidé to umějí, co je to pojistná matematika, odborníci také vědí, a každý také ví, že bohatství lidí nevzniká tím že se jednomu vezme a druhému dá, nýbrž že o bohatství usiluje každý (skoro) v prostředí, které je bohatnutí nakloněné. Ví se také, že prostředí, které bohatství odsuzuje, je samo odsouzeno k chudobě. 
	Ale vykládejte to voličům. To jsou samá těžká témata. Politik řekne: Hrozí umírání dětí, já tomu zamezím. Nebo řekne: Ožebračili penzisty. Já jim přidám pět set korun! Dětem tužku zdarma! 
Nebo: Za vašich krvavých třicet korun si doktoři koupili ferrari, já to zruším! Nejúčinnější je výkřik: Zdraví není zboží! Byt je právo! Ty dvě věty neznamenají nic, protože nic neříkají: jak opatřit léky, kolik nemocnic, kdo platí doktorům gáži, zedníkům za práci, kolik bytů, jak velké je bytové právo, kdo dá někomu byt zdarma, proč to má dělat a proč regulované nájemné skoro už sto let způsobuje nedostatek a drahotu bytů? Co si vybere politik? Složitost reálného života, nebo lákavost hesel? Proč lidem většinu peněz sebere stát, a proč tolik lidí zbytečně obdarovává? 
	Politik si vybere to, na co voliči slyší! Protože od voličů povstává jeho moc. Když dr. Ratha nezvolí, bude jen doktor. 
	Potřebu reforem cítí veřejnost dost naléhavě. Smyslem těch reforem nemá být zánik nemocnic, zbídačení starců a smrt dětí. Cílem má být racionálnější služba, za méně peněz víc muziky, odstranění vyžírků ze systému, menší daně, levnější a výkonnější stát, pilnější lidi, kteří z dřiny něco mají. 
	Naše nynější reforma nemusí dopadnout dobře. Snadno ji pozřou zemřelí kojenci a zbídačelí penzisti v ústech lidových politiků. Nebo snad obtížné a nepřesvědčivé mumlání vládních činitelů o obtížné a komplikované problematice přesvědčí dost voličů, že jde o reformu s opačným smyslem? Politik je v demokracii v obtížném postavení - mezi obludou triviálního populismu a nesnesitelnou složitostí reálného světa. Je na něm, jak a komu své myšlenky vnutí. 
	A rozluštění tajenky nakonec: pružný trh pracovních sil prospívá blahobytu, který i vy chcete. 

***

Když se v televizi baví Kalousek a Sobotka, pravděpodobně jim nerozumí ani komentátor, natož diváci. Ale Sobotkovo strašení, to se lépe pamatuje. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Kov pryč, plastošunt sem!
25.4.2008    Mladá fronta DNES    str. 08    Názory
    Karel Steigerwald        
Haiku

Diář Karla Steigerwalda

Minule jsem skepticky psal, dnes mohu potěšit: orgány zatkly zloděje destiček z Terezína, který ty destičky prodal sběrně kovu poblíž, aby se lépe chytal.
	Ale i tak se šíří, že ho udala konkurence - jiná vylupovací parta.
To by nebylo pro policii dobré, pro příznivce konkurence to dobré je. I ve světě zločinu pomáhá neviditelná ruka konkurence spravedlnosti proti zločinu, i když je to konkurence zločinná. To by si zasloužilo haiku o tom, jestli jsou orgány slepé a lupiči hloupí, protože prodají ukradené tabulky do sběrny poblíž. Haiku by mohlo končit českou defenzivou: místo toho, aby se chytili zločinci, udělají se nové desky z plastošuntu. Je to dobrá metoda: kdo nic nemá, nic mu nevezmou. Koho okradli, sám za to může, že měl něco. Je to dobré vodítko i pro boj proti reformám zdravotnictví a penzí. Zabavit kov, rozdávat plastošunt, lidi to nepoznají.
	Na hrobech obětí bych ale rád viděl kvalitní kov, jakož i kvalitní pietu, úctu a tak dál. Aby se důstojnost památníku skláněla před lupiči, nezdá se mi vhodné. Vhodnější je lupiče chytit a trest udělat přiměřený tomu, co napáchal. Pokud terezínského lupiče potrestají podle váhy ukradeného kovu, bude to zase chyba. Jeho drápy sáhly na něco pro lidstvo mnohem cennějšího, než je kov. Zkusím anketu: co to asi bylo? Odpovědi přijímám.
	Potěšit mohu i podruhé: orgány, které soudily faráře Šimsu, konečně hnuly velectěnejma zadkama.
(Mají-li orgány zadky.) Duchovní byl komunisty odsouzen za to, že při estébáckém rabování v bytě měl nabít estébákovi. Teprve včera došly orgány k závěru, že rozsudek byl nesmyslný, a zrušily ho. K tomuto poznání spotřebovaly tunu papírů, stovky telefonátů, tisíce úředních hodin a hektolitry mizernejch černejch kafí.
	My, kteří nemáme odbornost a nejsme v orgánech, potřebujeme k takovému zjištění minutu a jedno kafe: i kdyby ctihodný kněz, statečný muž, srazil estébáka třeba ze schodů, dopustil by se odboje, ne útoku na činitele. Jen bychom právně řekli: měl mu ještě přidat, gaunerovi. I dnes by stále ještě bylo dobré estébáka zavřít, alespoň cvičně. S postním dnem o výročí spravedlivého sražení se schodů.
	Jenže my u nás máme nepochopitelnou patlanici, které se říká právní kontinuita s režimem bezpráví.
Dnešní spravedlnost to darmo zesměšňuje, například už tím, že zásadní ničemy, kteří pozvali Rusy k nám v roce 1968, pokoušely se dnešní soudy soudit za vlastizradu socialistického režimu. Kdyby to ti Biľaci udělali, měli by za zradu socialismu dostat řád. Ale zeptejte se dnešního práva, co ti komunisti vlastně tehdy zradili? Odpoví vám nejasné koktání a z právních úst polezou paragrafy jak slepí hadi.
Je ponuré, když vlast už ani neví, kdo a kdy ji zradil a co to zrada vlastně je. Pro levici hrdina, pro pravici zrada. A naopak. Komunisti například neumějí být hrdí ani sami na sebe. Když o nich něco kritického napíšu, což se vnucuje pořád, neozvou se k tématu, nýbrž ke mně: osočí mě potměšile, že jsem poklonkoval před Švorcovou, spolupracoval s StB, vychvaloval v novinách komunisty či byl sám komunista, nebo dokonce dramaturgoval televizní seriály. To vše by ale komunisti měli považovat za kladnou činnost a chválit mě za to, ne hanět, pokud bych to konal. Oni, kupodivu, tím, jak lživě mě pomlouvají, hází další pravdivé bláto na sebe: Hle, za komunistů se dramaturgovaly televizní seriály, jak hrozné! Všechno je u nás naruby. Málo se věnujeme, já i orgánové, obchodníkovi s kovy. Potřeboval bych zjistit, co mu táhlo hlavou, když kupoval ty uloupané nápisy z Terezína. Zeptat se? Táhněte, šmejdi, řekne náhrobní překupník orgánům i mně a zavře dveře krámu. Nedá-li nám, což je horší, jednu po hubě.

Foto popis| Foto popis|

Špiclové a svoboda
24.4.2008    Mladá fronta DNES    str. 11    Názory
    KAREL STEIGERWALD        
Sněmovna schválila novelu o elektronických komunikacích. Novela nařizuje provozovatelům mobilů shromažďovat detailní informace o provozu, kdo komu kdy a odkud volal. Opozice vidí v novele zásah do svobod občanů a také počínající policejní stát. Vláda se brání, že naplňuje směrnici Evropské unie. 
	Chytat a usvědčovat zločince pomocí mobilů je lákavé. Ale slušné občany to špiclování může urážet. Za příspěvek k policejnímu státu označují novelu komunisti, sami příznivci a mistři policejních států, a socialisti, kteří do státní všekontroly a registrace všeho, co lidi dělají, nemají daleko. Vláda se přizpůsobuje požadavkům EU, což je oblíbené přání opozice. Máme věřit podivnému paradoxu, že svobodu chrání komunisti? 
	Dobré řešení nabízí Úřad pro ochranu osobních informací, který chce potrestat hotel Savoy nikoliv za to, že občanyWeigla a Šloufa nahrával na kamery, nýbrž za to, že s nahrávkami nakládal nezákonným způsobem - půjčil je do politiky. 
	Jinými slovy, mít kamery na náměstích, v ulicích, na letištích a nahrávat tam lidi ještě nemusí být znakem policejního státu. Znakem policejního státu ale je, když se záznamy k těch kamer objevují protiprávně a protiprávní cestou na veřejnosti, v médiích, a zejména pak, když je takové objevení beztrestné. 
	Tvrzení, že nahrávka z kamery na náměstí zmenší mou svobodu, je bezdůvodné. Vždyť jdu po náměstí, a kdo chce, vidí mě. Ale když tu nahrávku použijí v nějakém kontextu v médiích, mou svobodu to ohrozí. 
	Pokřik o policejním státu má jednodušší účel než rozplétat tento složitý problém: předvolebně ho zatemnit.

Prasata nic neulamují, lidé ano. Kdo je na tom lépe?
22.4.2008    Mladá fronta DNES    str. 10    Názory
    KAREL STEIGERWALD        
Zvlášť odporný zločin je ulamování mosazných nápisů na památníku v Terezíně. Zloději buďto vůbec nevědí, kde to loupí, nebo jsou to ubohá lidská prasata, přičemž prasatům je nutno se omluvit, nápisy neulamují. 
	Ještě podivnější jsou však orgány, jichž se to týká. Myslím orgány hledací, vyšetřující a žalující. Všechny dohromady jsou stiženy podivnou slepotou. Lidstvo umí dopravit jednotlivce do vesmíru, umí sestrojit zařízení tak inteligentní, jako je mobil, ale najít bandu zlodějů, kteří primitivně oloupou na památném místě mosazné tabulky se jmény obětí, neumí. Přitom ti zloději jsou výrazně méně inteligentní než mobil, tabulky nosí do sběru, tam je orgány nacházejí – a jsou bezradné. Bezradní jsou i majitelé sběren – stovky tabulek se jmény obětí jim nejsou nápadné ničím. Jediné, co se kolem tak odporných krádeží odehraje, je neplodné mudrování o nedostatečné legislativě, právech zlodějů a nedostatku důkazů. 
	Prasata jsou zlatá, nemají legislativu, nekradou, nezabývají se krkolomným mudrováním kolem práv zlodějů. Žijí, pak je zabijí. S lidmi je to horší, na své hnusné činy vrší hory řečí, úvah, rozborů, že věc se má tak či onak, že svět je složitý a vykradače piet nikdo neviděl, protože je neviděl. V příštím životě není nutno cpát se mezi lidi.

Politika se popsat nedá
18.4.2008    Mladá fronta DNES    str. 08    Názory
    Karel Steigerwald        
Haiku

Diář Karla Steigerwalda

Lidé se zase ptají, co je to haiku a proč že haiku. Tak znovu: haiku je hodně přísná a vyspekulovaná básnická forma z Japonska. Na minimální ploše s minimálními prostředky, třeba pomocí toho, jak spadne kapka rosy ráno, otvírá propasti lidské existence. S bohorovností Čecha jsem si myslel, že se hodí k popisu politiky. Teď už vím, že politiku nelze popsat. Prosím, zde důkazy:
	Ing. Paroubek nazval kolegu Musila politickým metrosexuálem. Při vzhledu ing. Paroubka je to riskantní, lidi může směrem k předsedovi ČSSD leccos napadnout. Jako když prezident republiky dělal posměšné poznámky a vtipy na spisovatele Pavla Kohouta – že u nás dokokrhal. Prezident sám se přitom jmenoval Husák a sám už dokejhal. Paroubek by klidně mohl být nazván metrákosexuálem. Nevím, jestli by se mu to líbilo. Už mu říkali buldozer a sexymezek. Nebo mozek?
	Metrosexuál Musil si označení zaslouží. Diví se Grossovu zbohatnutí, kterému se Paroubek nediví, protože čeká na důkazy, kterých se nikdy nedočká. Gross by mu mohl z vděčnosti koupit jachtu. Mohli by si na ní vyjet s Jandákem po Jadranu, pryč od smradu, krokodýlů a důchodců, voličů ODS. Ale i Jandák riskuje. Řekne si, fuj, Florida nacpaná důchodci, a neuváží, že v Krči třeba (Praha 4) se zas přemnožili Jandáci. Všude je něco. Ústavní soudce nechápe, k čemu se platí třicet korun u doktora. Nu přece proto, aby tam lidi nelezli zbytečně. Nikdo nevyhodí třicet korun, když nemusí – myslím včetně ústavních soudců. Ať to zkusí. Pro soudce to musí být krásná terapie: vyjde si zdráv bezdůvodně k lékaři a nechá tam třicet korun. Co ucítí? Vztek na sebe?
	Drahá koruna prý škodí státu a ničí vývoz. Vývozci trpí. Ale zase zlevňuje dovoz. Spotřebitelé se radují. Protože se myslí na lidi, měly by se zavést koruny dvě: levná vývozní, drahá dovozní. Je to pěkný námět pro exministra Sobotku. Obě koruny by mohly být na příděl – podle zásluh a potřeb společnosti. Mám námět i pro policii: u nás pod mostem na rovném a širokém místě byla značka 40 km. Tam léta stávala policie a měřila. Vzniklo tak mnoho přestupků, pachatelů i pokut. Rychlost se proto snížila na 30 km a pachatelů přibylo. Po čase se objevila nová značka: 70 km. Od těch dob je pokoj, policie tam neměří a pachatelé nevznikají.
	Bez ohledu na hru značek se lidé v autech nesmírně rádi zabíjejí.
Myslel jsem kdysi, vybijí se a bude klid. Není to tak, rodí se rychleji, klid není. Jako by v autech seděli jen Paroubkovi lidé, řidiči buldozerů. Hrubá síla, vychytralost, málo ducha. Solidarita: kdo koho dřív opískuje, vytlačí, přelstí. Auta spolu bojují, místo aby si hleděla své cesty: jedno druhé semele, zlikviduje, každé je lepší, má víc procent, kilometrů, síly a voličů, přednost zprava nedá nikdy. Naopak se hřmotně dožaduje přednosti zleva. Na silnicích to vypadá jako v politice – samé zmačkané plechy a krev. A nejede se, všechno stojí. To policie měřením nezlepší.
	I když bodový systém pro politiky by užitečný byl – přinesl by báječný černý obchod s body. Najednou by se samy od sebe umazávaly a nikdo by nevěděl proč a kdo to dělá. Zase by se čekalo na výsledky vyšetřování.
	Jsou lidé, kteří si myslí, že o Grossově bohatství píší noviny ze závisti. Možné to je, závist je cenná pokroková vlastnost. Já závistivce, kteří se šťourají v Grossově bohatství, chválím. Jen díky jim si můžeme znovu spolu s ing. Paroubkem připomenout, které že hodnoty ČSSD hájí: demokracii, svobodu a spravedlnost. Tento trojlístek mohou ostatní socialistům opět jen – závidět. Jiná politická strana na světě není, která by jej hájila.

Foto popis| Foto popis|

Žít komunismus znovu by nechtěl ani Filip
12.4.2008    Mladá fronta DNES    str. 10    Názory
    Karel Steigerwald        
V Národním divadle měla premiéru opera o Miladě Horákové, takže se hned v tisku objevil názor čtenáře, kde že jako je ruský letec Meresjev, který se ve zlaté kapličce plazil v roce 1961 jako daň epoše stalinismu, a na co že to dneska sázejí tvůrci té opery. 
	Ale nesrovnává se jen Horáková s Meresjevem. 
Srovnávají se ruské a americké rakety, srovnává se zdravotnictví tenkrát a dnes, srovnává se kdeco. Za první republiky se říkalo, že za Rakouska bylo levněji, říkalo se, kolik že stály buřty, a že to, co se teď děje, nemohlo by se za Rakouska stát. Mnoha lidem se ruský voják a ruská raketa líbí víc než americký radar, často se dočtete, že takový úpadek školství, jako je dnes, tenkrát nebyl. Komunista Ransdorf věří, že v osmdesátých letech byla na tom ČSSR mnohem lépe než Itálie. Jsou blázni, kterým se stýská po samoobsluhách postavených svépomocí v akci Z, a blázni, kteří věří, že mýdlo na MDŽ bylo výrazem úcty k ženám. 
	Mezi Rakouskem a první republikou nebyl velký rozdíl. Možná skoro žádný, jen ubylo němčiny mezi lidmi. Mezi dneškem a komunistickým státem je rozdíl propastný. Jediné, co tu propast přemísťuje, jsou lidi. Dělali komunismus, teď ho nedělají, protože dělají kapitalismus - ale s týmiž návyky. Mezi Meresjevem a Horákovou je rozdíl zásadní: ruský válečný hrdina byl obětí stalinské propagandy, kterou organizoval, platil a vynucoval na umělcích komunistický stát. 
Smyslem díla bylo lahodit vládci, který se do své káry snažil zapřáhnout veškeré umění, což se mu většinou dařilo, ale často také ne. Operu o Horákové dělají umělci sami od sebe, protože chtějí, protože je to téma zajímá a protože je považují za nesmírně důležité. Žádný vládce o jejich plánu nerozhodoval. Ani neexistuje žádný propagandistický plán, který by mohl operu o Horákové pro své záměry využít. Lidovci? 
ODS? ČSSD? Koalice? Opozice? Každý musí cítit, že tyto otázky jsou absurdní. Ve svobodné společnosti nelze umění nasadit tlampač - je to společnost pluralitní a každý si hlásá, co chce. Když se řekne Horáková, ozve se ihned: komunistický režim byl zrůdný. Umělecké dílo (včetně opery) jde ale dál, hlouběji, silněji. Komunista, který zrůdnost komunismu neuzná, začne křičet: propaganda, pravicový bolševismus jako za Meresjeva. Ale na rozdíl od postavy Meresjeva, která byla součástí propagandistického plánu, je tu Horáková z vůle umělců, kteří sázejí na svůj umělecký plán. (Mimochodem podle ohlasů kritiky i diváků se skvělými výsledky.) 
	Dnešní školství má problémy, krize, úspěchy a vývoj. Chybí mu jediné: už nelže jako tenkrát a není součástí propagandistického plánu. Tvrdit opak může jen ten, kdo je sám do propagandy zasazen. Mezi americkým a ruským vojákem je stejný rozdíl jako mezi demokracií a totalitou. Nevidět ten rozdíl může jen příznivec totality nebo podivín, který věří, že ČSSR byla bohatší než Itálie. 
	Všechna ta srovnávání, že tenkrát bylo lépe nebo že dnes je to stejné jako tenkrát, mají jedinou příčinu: jejich autor by z nějakého důvodu chtěl, aby se staré časy vrátily. A s nimi všechny tehdejší vymoženosti: například že by se opera o Horákové zase nahradila Meresjevem. Ale nevím, jestli to někdo myslí doopravdy. Asi ne, ani komunisti přece už nechtějí prázdné krámy, zadrátované hranice, kádrování dětí, černý trh, špinavé nemocnice a debilní školy plné okatých lží. Ukazují to i volby: široký proud stýskání po starých časech přináší komunistům hubené volební výsledky. Stýskat a nadávat ano, to je zábavné, ale žít komunismus znovu? To snad neláká ani Filipa. Vždyť v kapitalismu se žije lépe i komunistům. 

***

Všechna ta srovnávání, že tenkrát bylo lépe nebo že dnes je to stejné jako tenkrát, mají jedinou příčinu: jejich autor by z nějakého důvodu chtěl, aby se staré časy vrátily. 

O autorovi| Karel Steigerwald komentátor MF DNES
Foto popis| O autorovi| Karel Steigerwald komentátor MF DNES
Foto popis|

Politika je výnosné podnikání. Bohužel
11.4.2008    Mladá fronta DNES    str. 08    Názory
    Karel Steigerwald        
Grossovi kupují nemovitost na Floridě, což by mohla být zpráva naprosto nezajímavá a všem by nám to mohlo být fuk, kdyby ta koupě nepřipomněla, jak pan Gross zbohatl.
	Lidé zapomínají, tak pro oživení: pan Gross byl mazlíčkem ČSSD, poslancem, ministrem, předsedou vlády. Líbil se veřejnosti, ženám, chválil jej jako novou krev i prezident Havel. Kariéru si zničil finanční aférou v rozměru několika ubohých milionů. MF DNES vypátrala, že si koupil byt za peníze, které neměl, což u politiků vždy vyvolává nejen zvědavost. Gross se v aféře, kterou by každý obratnější politik zašvindloval do autu, pohyboval tak směšně a trapně, až se sám vystrkal z politiky pryč.
	Tím si ale uvolnil ruce a mohl se bez obav pustit do náhlého zbohatnutí. Už nehraje o usmolený milion, nýbrž o milionů desítky, ne-li stovky. Zbohatl mechanismem, nad nímž zůstává rozum stát: nějací lidé mu půjčili velké peníze na nákup akcií, aby vzápětí jejich prodejem získal Gross peníze mnohem větší. Podle všelijakých právníků a policistů to byl obyčejný obchod.
Gross v něm hrál roli génia. Ostatní role v tom obchodě musely být asi obsazeny naprostými blby, kteří prostomyslně umožnili Grossovým za jejich peníze vydělat obrovskou sumu. Ale spíše než na blby by zdravý rozum sázel na to, že smyslem toho nesmírně výnosného obchodu bylo něco jiného. Gross neměl žádné peníze a za pár týdnů měl desítky milionů, o kterých tvrdí, že mu je vynesl počestný obchod. Orgánům činným ve všelijakých podobných obchodech se dodnes nepodařilo k tomu cokoliv zjistit. Veřejnosti se předkládá verze jediná: pan Gross je finanční génius. Je to ovšem verze, které asi nevěří ani pan Gross. Sám přece ví, co ví a co umí.
Nemůže ani on věřit, že jsou na světě grossofilové, kteří padlému politikovi z lásky umožní získat za své peníze desítky milionů.
	Nemovitost na Floridě je jen třešničkou na tomto vykutáleném dortu. Korpusem toho dortu je pochmurná skutečnost, že vlak, který vleče chudé politiky k velkému bohatství, může být velmi uboze a nedbale spíchnut. Za službu vlasti se neplatí, říkával kdysi český politický naiva.
Dnes je však politika, ta služba vlasti, velmi výnosné podnikání. Pravidla tohoto podnikání jsou nejasná, zato terén příznivý. I když vám policie najde pod postelí třicet milionů po chudém tatíčkovi, nebojte se, policie vám škatuli vrátí.
	Ani pan Gross podle orgánů nic neprovedl. Musíme ho brát jako slušného občana, vážit si jeho finančního umu, který mu přinesl v tak krátké době tak pěkné jmění. Pan Gross za to vděčí, jak vtipně poznamenal kolega komentátor, hňupům z MF DNES. Kdyby před časem neodhalili nesrovnalosti v jeho financích, mohl tento miláček davů být dodnes premiérem a nemohl by geniální operací zbohatnout. Nebo by musel své miliony nacpat do škatulí pod postel a čekat.
	Teď investuje do nemovitosti na Floridě. Tam padá trh s nemovitostmi, jsou toho plné noviny, a když bůh investorů a makléřů bude spravedlivý, Grosse ten padající trh o investice připraví. Ovšem kdo nás obyčejné lidi připraví o skepsi, s níž na svět těchto polobohů musíme pohlížet, nevím. Nedá se ani čekat, že by orgánové věnovali podobným finančním orgiím lepší péči. Má k tomu někdo nějaký důvod?
	Kdo by si chtěl v této chvíli přisadit proti kapitalismu, jenž to zavinil, má smůlu. Komunističtí preláti k sobě přisunovali také obrovské majetky. Hned třeba ministr Barák - miliony. Nebo generál Šejna v roce 1968. Ale ne v těch jejich komunistických korunách, nýbrž v těch buržoazních, platných. Dnes jsme o kus dál, české koruny platí a šmokové jako já mohou alespoň psát o Grossově jmění. I když vlastně nevím, k čemu to je.

***

Gross neměl žádné peníze a za pár týdnů měl desítky milionů, o kterých tvrdí, že mu je vynesl počestný obchod. Orgánům činným ve všelijakých podobných obchodech se dodnes nepodařilo cokoliv zjistit.

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Pošle Dimun Topola do tepláků?
8.4.2008    Mladá fronta DNES    str. 08    Názory
    Karel Steigerwald        
Haiku
Diář Karla Steigerwalda

Pan Krofta ze Strašic mi poslal sešit plný pěkných haiku, jak je nasbíral za celý život. Díky za ně. Je to čtení zábavné a smutné. Co to je za život, psát si pořád do notesu: Mrcha mrše nesmrdí. I když je to fakt. Ale protože dnes nepíše o mrchách, nýbrž o Dimunovi, který jest poradcem, hodí se jiné haiku, prý tamilské: Mlíčka větší miska tomu, kdo víc vříská. To poradce vystihuje. Vřískot i miska.
	Kdo je však Dimun a co z něj pošlo? Kdo se chce pobavit, seznámí se s jeho tragédií: Při vytlačování neznámého bílého auta došlo v Dimunově těle k přítomnosti zbytkového alkoholu zaviněného přáteli, kteří zachraňovali Dimuna zdecimovaného dva dny předtím kritikou předsedy vlády, pravého pachatele nehody. Přeloženo do řeči lidí, zní totéž stručněji: ožral se a naboural. Předseda vlády u toho nebyl.
	Dimun je věc málo známá. Ví o něm jen znalci politiky. Je to lobbista, podržtaška, rádce a expert. Politika je takových červotočů plná. Na fotografii činitele stávají opodál, zadumaní, ale ve střehu. Má-li činitel úspěch, bývají jich celé roje. Usedají na politika, lezou mu do uší i očí, sajou z něj nektar, olizují pel.
Uvnitř politiků si hloubí chodbičky, vykusují v nich malá doupátka, kde přebývají, a kladou vajíčka, dokud je politikovi dobře. Když se časy zhorší, přeskočí do jiného politika a zase hloubí a vykusují, dokud politik nezačne chřadnout a nezcepení. Čím se krom vyžírání politika zevnitř zabývají, není jasné. Nic neprodukují, nemají nápady. Mají sice aktovku, ale neživí se předkládáním spisů, nýbrž jen předkládáním drbů. Politici mají o tyto experty ohromný zájem, protože je k ničemu nepotřebují. A nepotřebná věc má v politice vždy vysoký kurz. Experti nemohou nikomu pomoci, zato nabízejí zničující rady. Dimun sám dovedně zahubil ministra Němce.
	To zaujalo expremiéra Paroubka a také se chce dát od Dimuna zahubit. Nu, proč ne.
Ministra Němce oddělal Dimun pěkně, sám Němec by to nedokázal lépe.
	Nad politiky se jich vznášejí hejna. Často ani není jasné, co je červotoč a co politik. Pozná se to až při politikově pádu - co leží na zemi, je politik, co radostně vzlétá na dalšího politika, je poradce červotoč.
	Jakou mají červotočové odbornost krom toho, že překroutí každé své opilství v dramatický politický střet? Odbornost nemají žádnou a v tom právě jejich odbornost vězí. S chutí se pustí do čehokoli. Protože ničemu nerozumějí, nemají zábrany znalostí a vkusu. Důležitý je jen jejich obličej - musí vyjadřovat zasvěcenost a tajemnost. Když se jich na něco zeptáte, zachmuří se. Naznačí, že se mohou zmínit Džordžínovi.
Včera jim volal Topol. Nevěděl si rady. Hrad je prý pro, ale brzdí to Jakl. Visí v tom miliony. O těch ví Bursík. Ale lítá tam ta jeho bloncka. Tu zhasnem, šklebí se červotočové jako skuteční gangsteři. Vidíte, že jejich znalosti ničeho jsou obrovské a že mají obrovské možnosti. Hodí lano Putinovi. Znají senátora, který se stýká s tetou Bushe. Tohle všechno vylíčí, vypijí u toho (na váš účet) řadu panáků, sednou do auta, rozjedou se a nabourají. Hned začnou telefonovat. Vinen je Bush, bloncka či kluci z Aše, kteří mají dráhu k Havlovi.
	Tito neviditelní vyžírkové a červotočové, poradci a taškonošové, brzy politiky vyhubí. Nastane pak i pro ně zlá doba. Do koho se zavrtají, koho vyžerou? Komu zasvěceně řeknou: Hodím drát na Lidový dům? Vždyť i tam už bude na podlaze ležet zevnitř Dimunem vyžraný Paroubek. Dimunem, co se právě opilý kvůli Topolánkovi naboural. Doufejme, že Topol, jak říká Dimun, půjde do tepláků. Temný pohled poradce to věští.

Foto popis| Foto popis|

Přitažlivá ekomoderna, či sekta proti kapitálu?
5.4.2008    Mladá fronta DNES    str. 10    Názory
    Karel Steigerwald        
Někteří zelení jsou rádi, že USA a NATO naplnily jejich podmínku: radar v Brdech bude součástí obranného systému NATO. Jiní zelení rádi nejsou: radar se jim zdá být součástí NATO málo, neurčitě či jinak nespolehlivě. Kdo si myslel, že rozhodnutím z Bukurešti byly požadavky zelených uspokojeny, mýlil se. Uvnitř zelených proběhne další kolo zápasu o radar. 
	Požadavek spojení radaru a NATO je dost podivný sám o sobě. Jako by radar byl něco proti NATO, jako by NATO a USA byly v rozporu. 
Nejsou, obranu mají stejnou, společnou, s jediným rozdílem: západní Evropa o ni málo dbá a ráda se už šedesát let vozí v americkém obranném vlaku, což vytváří jednotu, ve které jeden platí a druhý jede. Nejen z tohoto důvodu je zcela samozřejmé, že radar v Brdech bude sloužit NATO stejně jako Američanům nebo nám. Představa, že by Češi s Američany měli v Brdech něco nachystaného proti NATO či mimo NATO, je stejně nesmyslná, jako že radar je zbraň proti Rusům. 
	Zelený požadavek, který mimochodem splněn byl (jak se od začátku dalo očekávat), má jiný smysl: je to výraz odboje nikoli proti radaru, nýbrž proti pozici zelených ve vládní koalici u nás doma. Je v tom určitá sobecká ubohost – téma, které je zásadní pro bezpečí státu, pro vřazení republiky do určitého civilizačního okruhu, se hodí nezanedbatelné části zelených k domácímu politickému boji. Pro zelené je důležité, co vlastně dál budou – buďto dravá extremistická sekta s revolučním radikalismem, nebo racionální ekopartaj, jasně zakotvená v politice, v určité koalici a s vlastními jasnými reálnými cíli. Toto je osa, kolem níž se spor o radar točí. Proto také vztahy radaru a NATO, jak byly v Bukurešti formulovány, nemohou zelené radikály uspokojit. Požadavky lze posunout, přeformulovat, přitvrdit, dát nové, protože o samotný radar radikálům nejde. 
	Problém s radarem se překulí. Radar bude. 
Dá se očekávat, že uvážlivější křídlo zelených se prosadí víc. Patrně se dočkáme stanoviska, že zelení pro radar jsou, ale také jsou svým způsobem proti němu, což jim nebrání pro něj být. 
	Takové formule je možné vytvořit, v politice se používají často a s úspěchem. Pro zelené je to východisko, jak z vnitřního sporu ven, přesněji, jak jej odložit, zakonzervovat, zapouzdřit. 
	Ostré otevření konfliktu mezi radikály a realisty by postihlo neblaze nejen stabilitu nynější vládní koalice, či přímo její existenci, ale také obě křídla zelených. Odchod z vlády by znamenal úpadek a návrat k časům nerealisticky uvažujícího radikála Patočky. Zelení by byli nekompromisní a nesmlouvaví vizionáři, ostří a bezvýznamní. Význam (a místa ve vládě) jim dalo realistické křídlo. To dokázalo dát zelené tváři méně fanatickou podobu – pružně tak obsadilo místo na politické scéně uvolněné zánikem US, ODA, DEU a podobně neslaných skupinek středu. 
	Boj proti radaru musí probíhat opatrně – bylo by neštěstím pro zelené, kdyby zelení odpůrci radaru zvítězili. Probíhat však ještě chvíli musí, radikálové své místo mají, svou sílu taky, a i když jsou si asi vědomi ošidnosti případného vítězství, boj jen tak nevzdají. Dokonce ani za cenu společnosti, v níž se tak ocitají. 
	Extrémní postoje vždy sdružují extrémní síly. Proti radaru bojují z nějakých sovětských resentimentů hlavně komunisti a Paroubkovo křídlo socialistů, které věří, že radar je pěkný klacek na Topolánka, a také podivíni, kteří chtějí mít radar náš, domácí, patrně i s vlastními českými raketami. Pokud se zelení radikálové k této části politického spektra hlásí, musí počítat s tím, že tak budou i chápáni. Nikoliv jako přitažlivá ekomoderna, nýbrž jako extremistická protikapitalistická sekta. 

***

Proti radaru bojují hlavně komunisté a Paroubkovo křídlo ČSSD. Pokud se zelení radikálové k této části politického spektra hlásí, musí počítat s tím, že tak budou i chápáni. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

V horkém létě: pašák politik v kožichu
1.4.2008    Mladá fronta DNES    str. 10    Názory
    KAREL STEIGERWALD        
Paroubek přišel na politický trh s inovací - pádem premiéra. Předtím už několikrát navrhl pád vlády. Umně rozšiřuje rejstřík politických piruet. 
	Politici odjakživa milují, zvažují a podávají trestní oznámení na neznámé pachatele. Už jich nasázeli stovky. Tisíce. Přesněji: vyhrožovali jimi různým kolegům. 
Také rádi zakládají vyšetřovací komise Sněmovny. Ty komise dlouho vyšetřují, nic nevyšetří. Každý to ví, přesto jsou v oblibě. Trestní oznámení v ústech politika má tento smysl: nebojím se tě, blbe. Případně: všechno ututlám. Nebo: když jsem to ukradl, nikdo mě neviděl. Nebo: když jsi to kradl, neviděl jsem tě. Parlamentní vyšetřovací komise má smysl hlubší: nestrkejte do toho čenich, vyšetřujeme. Jaký smysl má pád vlády, ví každý: jsme tu, my opozice, a rachtáme řetězy jako čert. Smysl pádu premiéra je nejasný. Není totiž možný. 
	Všechna tato hejblata mají jeden smysl společný: o dotyčných politicích se píše. Že jsou chytří, že nejsou chytří, ale píše. A o to jde. Reklama. Známost mediální, nad niž není. Politici by mohli říkat: zítra kvůli stravenkám skočím z okna. Přijde tisk, kamery. Politik neskočí, napíšou, že je blb, ale napíšou. 
Bude známý. Je to všechno zbytečný balast, ale lidi to asi žerou. To je pašák, dal trestní oznámení. Jiný je pašák, vede vyšetřovací komisi Sněmovny. Třetí prý, sekáč, srazí premiéra. 
	Nejspolehlivější cestou ke slávě je vlastní nápad, projekt, dosažený cíl. A to si politici odvykají. Lepší je skočit v kožichu uprostřed léta do Vltavy.

Východní bytost na ruské cestě
28.3.2008    Mladá fronta DNES    str. 08    Názory
    Karel Steigerwald        
Haiku 

Diář Karla Steigerwalda 

Slavný český básník Čelakovský napsal haiku o dubisku, k němuž se máme my Češi přichýlit, protože vzdoruje dosaváde hrozným časům. Dubem myslel Rusko. Jak vzdorovat tomu dubisku, nenapsal. Teď byl v Rusku Ing. Paroubek, hodí se tedy o Rusku pojednat. 
	Slavný básník Havlíček napsal, že Rusko je říše děržimordů, jichž se máme obávat. Zkušenosti dávají stopadesátiletou pravdu Havlíčkovi, který radil držet se Západu, ne Rusů. Slovan, Rus, Čech, myslel Havlíček, to je hodnota malá. Občan, svoboda, to jsou hodnoty velké. Sami Rusové se tím trápí. Odjakživa mají východníky, kteří soudí, že nad Rusko není, že všechno kolem Ruska je taky Rusko a že na Západě žijí hodnoty zhoubné, zkažené a drzé k bohům. Mají také záchodníky, kteří Západ obdivují, nerozumějí mu a napodobují ho (rozuměj: rusky se západ řekne záchod). Žijí v Karlových Varech a v Paříži, kde se mučivě trápí existencí východníků doma ve vlasti. Východníci záchodníky nenávidí, občas je podřežou, občas ne. V této mlžině se Rusko zmítá a škodí si. Jednou cení asijské zuby, jindy uboze čurá na kola letadel. Přepadá okolní země, pláče, prosí za odpuštění a bije karabáčem. 
Když něco obsadí, ublíží cizincům a hlavně sobě. Ruská říše dokáže každé své vítězství obrátit proti sobě a změnit v další prohru. Užitek ze sporu východníků a záchodníků mají jen ruští spisovatelé. Učinili ten spor hlubokým a velkým světovým tématem, a tak jediné, co je v Rusku skutečně velké, je ruská literatura. Ta se světu líbí a přitahuje k Rusku pozornost plnou omylů. Viz ten nešťastný Čelakovský. 
	Východní lidé tomuto vysvětlení věřit nebudou. Páchne záchodnictvím. Ani Ing. Paroubek mu věřit nebude. Sám je bytost východní. 
Uvnitř rozlehlého východního těla skladuje rozlehlou východní duši. Rád by se spojil s komunisty. Nejsou mu ničím odporní. Rozumí jim, má pro jejich komunistické výstřelky slabost. Vládnutí si představuje jako komandování těch hřbetů dole. O politice, což je dle něj druh války, mluví jak Lenin – má nepřítele, nepřetržitě ho bije slovníkem vojáka, lidi semele mlejnkem, brání se, útočí, vybíhá ze zákopu, spouští palbu. Novináře, ta zvířata, dá před tiskové poroty. I to vylučování lidí mu jde od ruky. Líbí se mu přezdívka buldozer. Stroj z oceli funí, drtí, hrne před sebou élend. Pěkná metafora pro východní politiku. 
	Do Ruska nejede zbůhdarma. Po východním světě slídí všude. Vidí ho v Číně, na Kubě, u Arabů na Blízkém východě. Je to prostě takový svět, taková povaha, takové vidění filozofovo. Nemůže se dobře cítit u kupců, někde ve svobodné zemi, kde si lidi skoro dělají, co chtějí, kde vláda neporoučí a nepřiděluje. Jsou teorie, že je Paroubek jen proto východní typ, aby naštval západnickou vládu, že sám by byl západníkem, kdyby na premiérské židli bylo ještě místo. Nevěřím té teorii, východnictví a západnictví je v lidech jako v kozách. Ing. Paroubek řekl po východnicku, že u nás nechceme ani vojska ruská, ani americká. Jsou to podle něj dvě zla a on, postava rozlehlá, uchrání nás od obou. Východníci kdysi říkali, že svět je rozdělený na dva bloky, SSSR a USA. Paroubkovi se ten popis líbí – řídí se podle něj. Rozdíl těch dvou zemí mu uniká. Děržimorda jako děržimorda, sabáka prašivá. 
	Potomci Čelakovského rádi sní o dubisku. Havlíček měl potomků málo a už emigrovali. Když jede Paroubek do Ruska žalovat k děržimordům, jedou s ním statisíce Čechů. Na klobouku trikoloru, v rukou třepetalky. Jedou se přichýlit, aby vzdorovali zhoubným časům. Neošklíbejte se, jsou to naši spoluobčani. Jak říkal Vasil Biľak: Tato zemlja byla, jesť a búdět navždy českaja. 

Foto popis| Foto popis|

Napravo, nalevo, páni a dámy
21.3.2008    Mladá fronta DNES    str. 08    Názory
    Karel Steigerwald        
Haiku

Diář Karla Steigerwalda

Jedno ošoupané haiku říká, že mladý tvor je levičák, protože má srdce, a starý pravičák, protože má rozum. Je to haiku dost hloupé. Jako by staří nebyli stejně blbí jako zamlada a jako by staří rozumní lidé neměli rozum už v mládí. Věkem se, myslím, spíš blbne než naopak. Už JanWerich kdysi připomínal, že starý vůl musel být předtím mladým volem.
	Není také jasné, proč by levičáctví mělo být spojeno se srdcem (mysli něžný lidocit) a pravičáctví s rozumem (mysli zlého suchara). Neboli že levičák je krásný hořící keř, kdežto pravičák starý kožený prďola. Haiku tohoto typu vymýšlejí levičáci, proto v nich oproti těm kyselým pravičákům tak pěkně vypadají. Také se tvrdí, kde je pěkná holka, je to levičačka, kdežto brejlaté nány vyznávají konzervativní svět.
	Přitom ženy, které obklopovaly komunistickou věrchušku, byly strašlivé přeprsatělé zadkaté mandy s ohromnými čelistmi. Také se často věří, že nalevo jsou poctiváci a mravnost, napravo zloději a peníze. Nevím proč, krade se všude a představa, že peníze jsou nemrav, je také otřepaná. Jako by nebylo dost nemajetných darebáků a nemravů.
	Dílna, z které vycházejí všechna ta dobra levice a zla pravice, je neúnavná. Jejím oblíbeným výrobkem je teorie, že už končí to staré a zvetšelé dělení světa na Pravo a Levo, že toto pravolevé harampádí nemá v moderním světě už co dělat, protože přichází svět pokroku, občanské společnosti, zelené Pravdy, práva Země, Zvěře, sociální spravedlnosti a tak podobně.
	Tento výrobek rádi používají myslitelé. Aplikují ho na ty tupce, kteří jsou stále ještě buďto nalevo, nebo napravo. Říkají jim zastydlí ideologové, jako by sami nehlásali dosti ostrou ideologii o tom, že svět už se nedělí na Pravo a na Levo. Jenže Pravo a Levo není pomíjivý lidský výmysl, nýbrž přirozenost lidí.
Správně napsal kdysi Ludvík Vaculík, že lidé se nerozhodují podle úvahy, nýbrž podle povahy. Někdo má nutkání lidi řídit, starat se o jejich dobro podle sebe, zakazovat jim to špatné, poučit je o tom, co je dobré.
	Jičínský, známý levičák, chce zachovat politikům tramvaj zadarmo, protože budou pak dobře pracovat i myslet. Asi tramvaj myšlení rozvíjí. Jde tak daleko, nešťastník, že chce tu výhodu i pro pravici! Levičák lidem bere peníze, které kdovíjak získali, a znovu jim je spravedlivěji rozděluje. Střehne morálku, protože je jejím pánem. To vše se levým dělá uvnitř samo od sebe.
	Samo od sebe vzniká i pravičáctví. Není tak zábavné. Pravičák se nechce starat o lidi, spíš o sebe. Nějak věří, že to pak prospěje všem. Má formulku, která se lidem hnusí, i když je pravdivá: čím je víc bohatých, tím bohatší jsou i chudí. Na této formuli se leví hezky vyskákají. Nabízejí chudým schůdnější cestu, která je velmi populární: ať jsou chudí všichni. Stručně, leví chtějí veliký stát, který se lidem o všechno stará, krmí je, šatí a za odměnu jim poroučí. Ten stát by oni spravovali, protože to umějí. Praví chtějí, aby se lidi starali sami a stát jen o maličkaté minimum, o právo a bezpečí třeba. O správu státu nemají sami velký zájem, mají své starosti. Což je pro levé výhoda.
	Tak chodí politika. Nalevo a napravo. Mezi levými a pravými pak přebíhají vykukové. Jednou chtějí radar, jindy zase ne, jako ing. Paroubek, nebo jsou pro poplatky u doktora a jindy ne, jako dr. Rath. Čím víc je vyžírků, tím víc je nejasno.
Nikdo pak neví, kam kdo běží, co chce a říká.
	Smutný je také případ dr. Pehe. Napadl prezidenta Klause, že ho přistihli s mladou dámou, čímž je podvodník, selhal, a ohrožuje proto bezpečnost státu. Jeho prezident Havel v oboru mladých dam vynikal nad jiné. Pehe nezmiňuje, že i tento prezident ohrožoval ve všelijakých úkrytech bezpečnost státu s mladou dámou.
	A to je právě politika. Napravo, nalevo, jednomu všechno, druhému nic. A plést se pánům s dámami neohrabaně do jejich dobrého života jako dr. Pehe, kostelník mravnosti.

Foto popis| Foto popis|

Nepáchejte už dobro na chudých
14.3.2008    Mladá fronta DNES    str. 08    Názory
    Karel Steigerwald        
Haiku 

Diář Karla Steigerwalda 

Nejprve něco z listárny: Napsal jsem tu před týdnem, že komunisti zabili mnohem víc lidí než bratři Mašínové, a dočkal jsem se bouřlivé odezvy. Jedni jako blázni tvrdili, že když je vražd hodně, tak já je schvaluji, druzí mi nadávali do hajzlů, že schvaluji vraždy Mašínů, ačkoliv jsem jen napsal, že komunisti vraždili mnohem víc než Mašínové a nikoho to nerozčiluje. Někdy nevím, proč vlastně píšu. Lidi jsou slepí, každej si stejně vyčte, co sám chce číst, takže vlastně ani nevím, proč někdo něco čte. 
	A teď haiku: Něco za cibuli, něco za křen, něco zaplatíme, něco zapřem. Je to haiku starodávné. Nikdy jsem nechápal, co vlastně říká. Cibule, křen, že někdo nechce platit? Teď už vím, že je to haiku o stravenkách, které vyvolávají tolik vášní a o které nyní bojuje parlament. 
	Obhájci stravenek říkají, že je to kvůli jídlu, kvůli lidem, aby se dobře najedli a byli šťastní. Pomáhá to také chudším, aby se k jídlu dostali. Je to vymoženost pro pracující. 
Když je něco vymoženost, která má pomáhat chudým, měli by chudí lidé popadnout peněženku a pevně ji držet. Případně, je-li to možné, rychle utíkat pryč od vymoženosti. Pro chudé lidi se dělají různé slevy, stravenka k nim patří a pravdu mají ti dva slavní komici, kteří říkali: Nechci slevu zadarmo. 
	Stravenka je takový účinný trik: myslíte si, že vám něco dali, a oni vám přitom něco vzali. Užitek ze stravenky nemají chudí, kteří je proměňují na jídlo a alkohol, nýbrž bohatí, kteří ty stravenky organizují. Za šíbování potištěnejma papírkama si počítají pěkné provize, které by nebyly, kdyby nebyly stravenky a lidi, co z nich bohatnou. Ale vykládejte to lidem, kteří o blaho chudých pečují, umlátí vás vejkladama o péči pro chudé jedlíky. Zámožní stravenkáři mezinárodního formátu nikdy nedopustí, aby toto odírání chudých skončilo. 
	Pro bohaté je i regulované nájemné. Bohatí ho dosyta užívají, a když už si pořídí dům, pronajmou ty regulované byty chudákům za drahé netržní spekulativní peníze. Čím déle se udrží regulované nájemné, tím víc bohatí zbohatnou a tím déle budou chudí solit černotržní nájemné. Nebo bohatí starci - platí v tramvaji polovinu. A tak dál. 
	Stravenka je zřetelný symbol komunismu, socialismu a ostatních nástrojů pro bezohledné páchání dobra na chudých lidech. První stopy stravenek naleznete už v díle Marxově. Snaha lidí pomáhat chudým je neutuchající a vždy končí stejně - chudý je obrán a ještě je rád. Sám marxismus je něco jako stravenka: pod záminkou pomoci lidem jim způsobuje chudobu. Čím jsou lidé chudší, tím víc marxismu se jim ordinuje, aby byli ještě chudší. A lidi to těší a žádají zase ještě víc marxismu, aby byli ještě chudší. Žerou cibuli, křen, něco zapřou a radují se jako děti, že jim stravenkáři dali kus papírku na slevu, za kterou platí drahé peníze. Kdo tomu nerozumí, ať si vzpomene, že auta kdysi komunisti taky přidělovali za papírky (poukazy) nesmírně levně. Každý se mohl radovat, jak jsou auta levná a jak je systém spravedlivých poukazů výhodný. Nikoho nezarazilo, že auto skoro nikdo nemá, že auto je nesmírný přepych, který se dá získat hlavně za strašlivě velké peníze na černém trhu polotajně. 
	Ničivá síla stravenek je mnohem menší než ničivá síla marxismu. Většina lidí žije bez nich. Jen díky tomu máme kde jíst a ceny jídel jsou dostupné různě pro různé kapsy. Každý si najde svou hospodu. Kdyby argumentace stravenkářů socialistů byla správná, měli bychom mít stravenky všichni. A na této pomoci chudým by bohatí zase pěkně vydělali. Seděli by na žocích s penězi a vesele by žvatlali: pečuji o pracující, nedám jim ublížit. A chystali by nový plán: zlevněný drahý telefon na poukaz. 

Foto popis| Foto popis|

Tři tamboři. Prase, kráva, zadek
29.2.2008    Mladá fronta DNES    str. 08    Názory
    Karla Steigerwalda        
Haiku
Diář

Před očima se nám rodí, v zemi už tak kýčoplodné, nový politický kýč: otřesná úroveň volby prezidenta, plná zrádců, korupce a sprostoty.
Říkají to všichni, odshora dolů, zprava doleva, včetně asi korupčníků, sprosťáků a zrádců.
	Zrádců se týká komunistické haiku: Hrdý buď, žes vytrval, žes neposkvrnil ústa ani hruď falešnou řečí.
	Kdo poskvrnil, nevytrval, ten zradil. Zrádce je termín z revolucí, válek, z nesmiřitelných protitáborů pravdy. Kde je pravda, píše už Talmud, tam je válka. Zrádce do prezidentské volby zavedl ing. Paroubek: definoval je jako lidi, kteří mají jiný názor než on. Lidovci řekli: vol si, lidovče, jak myslíš. Tudíž jim nemohli zrádci vzniknout, nebylo co zradit. Lidovecký volitel byl tedy svobodný, kdežto socialistický volitel se stal zrádcem, pokud volil podle svého. Hlavní otázka: kdyby Švejnara volil někdo z ODS, byl by taky zrádce, nebo jen rozumný volitel? Ano, za války zrádce může být rozumným tvorem a rozumný tvor našup zrádcem. Na zrádce strádají hnutí fanatická a zlobná. Co jen zrádců oběsili komunisti! Zruš ale hranici nesvobody, zmizí ti zrádce. Tak pozor s tím termínem. Stačila by dvě jiná slova v usnesení lidovců a z jejich volitelů Švejnara, (nebo Klause) by byli zrádci.
	Kde jsou zrádci, tam je korupce. Naposledy už připomínám, že není nic snazšího než chytit korupčníka: na oko kývnout, přitom nastražit past. Obviňování z korupce bez důkazů, bez nastražené pasti a uvázlého ničemy, je trapné, ačkoliv u nás oblíbené. Nenávidíš korupci, nastraž past, obviňuješ bez důkazu, šup do basy. Jak by to vzduch pročistilo. Místo pročištěného vzduchu s lapenými korupčníky či pomlouvači budeme svědky zbrusu nové šaškárny: odezírači ze rtů budou číst, co němé postavy na videozáznamu říkaly. Budou dvě až tři čtecí školy. Každá přečte z huby něco jiného, asi podle vzoru „Děti jste tu neviděli? Jaké smetí na neděli?“.
Zažili jsme to u Kořistkovy aféry. V rekonstrukci figuranti nabízeli šeptem miliony a jiní figuranti naslouchali, jestli to v hluku kavárny uslyší. I u této hlouposti byly dvě školy: jedna, že se šeptá moc či málo, druhá, že hluk v kavárně byl větší nebo menší.
	Kde jsou zrádci a korupce, přichází ke slovu i sprosťáci. Vzduchem lítají vytřené zadky, staré krávy či prasata z ODS. Nad sprosťáky se pohorší každý rád. Ta sprostá slova ale nebyla určena veřejnosti.
Mezi veřejným a soukromým světem je (či má být) propast. Mravdozorci říkají: jaký jsi doma, takový jsi venku. Není to pravda, ochrana soukromí je ochrana lidské společnosti a člověk má, naštěstí, dvě tváře. Do soukromí nikdo nemá právo lézt, jinak se dozví, že je prase, kráva a zadek vytřenej. Dobře mu potom tak. Koho toto chvályhodné pokrytectví pohoršuje, ať si dá na hubu mikrofon a pár dní se nahrává. Až si pak záznam pustí, zděsí se tak, že dá sám sobě padáka. Kdo ví, že slova v soukromí a na veřejnosti mají jiný význam, jinou cenu a jinou emoci, děsit se nebude.
	Prezidentská volba byla normálním demokratickým zápasem o vítězství. Zákulisní jednání, lobbing, kompromisy a vyvažování všelijakých slibů a závazků k tomu patří stejně jako sprostá slova na chodbě. Nepatří k tomu korupce, vydírání – to ať se odhalí, bylo-li, a tvrdě trestá. Nářek nad chováním politických stran je nespravedlivý – demokracie není jednota, nýbrž zápas.
	Já být politikem na obou stranách, narafičím past: naznačím nenápadně, že bych jako úplatek holt vzal. Oni mi jej dají, já je chytím a je po nich. Proč to nikdo neudělal?
Lepší je asi ten kýč: zrada, korupce, sprosťáci. Takové máme politiky. A přitom, kurva fix, jsou to normální lidi. Slušní. Blbci jako my.

Foto popis| Foto popis|

Pořádný stát, nebo divoký Desperátov?
28.2.2008    Mladá fronta DNES    str. 10    Názory
    Karel Steigerwald        
Příběh první: policejní úředník Kubice dá do Sněmovny těsně před volbami materiál typu třaskaviny. Zločin a politika prorůstají – rozuměj politika vlády. Předseda vlády Paroubek spustí ohromný křik: je to zneužití policie! Není divu – materiál, který jako všechno u nás záhadně prosákne na veřejnost, obsahuje krom nesmyslů i nesmírně závažná snad obvinění, určitě náznaky, indicie a podezření v neprospěch vládnoucí strany. Proběhnou volby a poražený premiér říká: Výsledek voleb ovlivnily lži z policejního materiálu. Opozice říká: Hleďte, jací oni (vláda) jsou! 
Tím příběh končí, dál už není nic. 
Příběh druhý: těsně před prezidentskou volbou natočí potají asi tajná služba s pomocí policie setkání hradního kancléře a osoby se špatnou politickou pověstí. Nelegálně pořízený záznam je zveřejněn a prezentován jako důkaz něčeho špatného. Vládní strana se brání – tajné služby jsou nezákonně aktivní v předvolebním boji. Záznam manipuluje s volbami. Opozice říká vítězně: Ať se přiznají ti dva ptáci, o čem jednali! 
	Tím končí i druhý příběh. Vsadím celé své jmění, že dál už jako obvykle nebude nikdy nic – krom všeobecných slibů „šetří se, jsme na stopě, tečka“. 
	Oba příběhy mají mnoho (vše) společného. 
Jen tehdejší opozice je dnes vláda a tehdejší vláda je v opozici. Pozice policie (tajných služeb) je stejná: hraje v politice nějakou roli. 
Jakou? 
Naším úkolem je nikdy se to nedozvědět a nikdy to nepochopit. Oba příběhy jsou natolik nejasné, natolik mýtotvorné, aby si z nich každý vyčetl, co se mu hodí: zneužití tajné policie, která se plete do voleb, do politického boje stran, slouží jedné z nich (kupodivu v obou případech opozici) a snaží se aktivními zásahy výsledky voleb ovlivňovat. Neexistuje horší provinění v demokratickém politickém životě. 
	Kubiceho zpráva: buďto obsahuje nesmírně závažná provinění vlády, nebo obsahuje lži. 
V obou případech vstupuje policie do volebního boje. Nahrávky ze Savoye: buďto jde o skandální vstup policie a tajné služby do volebního boje, nebo byla policie a tajná služba na stopě zločinu. V obou případech vstupuje policie do volebního boje. 
	Volby jsou za námi. Tamty i ty nynější. Strany si olizují rány, slaví, nadávají. Příběh Kubice je dávno zapomenut. Příběh Savoy bude zapomenut za chvíli. Ale já chci vědět, jak to bylo. Už za všechny další podobné příběhy, které zazářily, sehrály svou roli a zmizely v šeru. 
	Jsem svobodný občan ve svobodné zemi, platím si všelijaké služby, mám parlament, vládu, nejrůznější orgány – jejich povinností je dát mi vysvětlení. Já nechci, aby policie (tajná služba) protiústavním způsobem manipulovala s politickým životem svobodné země. Já nechci, aby tak dramatické a závažné události, jako je zjevení Kubiceho zprávy a tajné nahrávání schůzek politických činitelů otřásaly politikou v základech a pak tiše mizely – nevyšetřeny, neobjasněny, obaleny září tajemství a hnusu. Já chci vědět, zda byl Kubice hrdina, nebo darebák, já chci vědět, proč policie nahrává tajně politiky na schůzkách. 
Mně je jedno, že volby už jsou za námi – já chci žít v pořádném státě, v kterém místo pro takové události není. 
	Zapomenout na oba příběhy nelze. Jsou příliš závažné. Patrně není nic závažnějšího, krom atentátu na politika neexistuje těžší kalibr. Říkat bez důsledků ústy státní policie, že vládní strana srostla s organizovaným zločinem, se nesmí. Tajně natáčet státní kamerou schůzky politiků bez zákonného odůvodnění se také nesmí. Jde o nesmírně vážné činy – rozuměj zločiny – státní moci. Pokud se smějí stávat, říkejme svému milovanému státu divoký Desperátov či Policajťákov. Ale kdo by v takovém státě chtěl žít? 

***

Pokud v naší zemi unikají podezření z policejních zpráv a tajné služby vypouštějí na veřejnost nahrávky schůzek lidí, kteří mají blízko k politikům, říkejme svému milovanému státu spíše divoký Desperátov či Policajťákov. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Portrét estébáka: Kamil Pixa jako cesta zla
23.2.2008    Mladá fronta DNES    str. 10    Názory
    KAREL STEIGERWALD        
ČT si zaslouží pochvalu - za uvedení filmu o Kamilu Pixovi, černé postavě StB a filmu.
Na Pixově osudu visí zlo druhé půlky minulého století v Čechách jako cáry na mrtvole - od Julia Fučíka přes StB a státní film až po dnešek démonického věkovitého starce, který pozbyl všech zábran. To vše Pixa byl.
	Velká osobnost velkého zla, obdivující sebe, své temné dějiny ničemy, obdivující svou ničemnou dobu a bolest, hoře, které doba i on rozsévali. Kdo chce pořádně pochopit komunismus, ať Pixu, renesančního velekněze zločinu, studuje. Byl v čele většiny temných akcí, které StB organizovala. Sám se označuje za muže s velkou fantazií a tvořivostí. Své byrokratické pány z StB a ÚV KSČ převyšoval o sedm intelektů, čehož si na sobě nejvíc cenil. Pachatelé zla nejsou jen primitivní bytosti, jak bychom si přáli.
Často oslňují kreativností. Pixa také, je to černý diamant. Studuj ho a poučíš se: i zlo může být geniální. Ta genialita má jméno: být bez zábran. Začal zápasem o dobro. Nacisti mu zavraždili matku, sám byl v koncentráku. Po šedesáti letech vidíš cynickou tvář ďábla až nečeského formátu s peklem za zády. Řekneš si, Pixova cesta je cesta dvacátého století. Uděláš ale chybu. Málo lidí šlo tak velkým peklem jako on. Za dvacáté století se neschová.

Konec lži. Hotel Savoy, průkopník věku pravdy
21.2.2008    Mladá fronta DNES    str. 10    Názory
    KAREL STEIGERWALD        
Tajně pořízeným záznamům osob se u nás špatně rozumí. Všichni tu důležitou dokumentaci lidských životů kritizují, málokdo se zamyslí nad její užitečností. Poslední případ z hotelu Savoy snad otevře oči nejen politikům, ale i veřejnosti. Hotel je kritizován, možná ho čeká velká pokuta, možná půjde věc k soudu. Jak je prý možné, že hotel tajně nahrává lidi, že policie a tajní fízlové kšeftují s politiky, ptají se všichni.
	Je to však velké nedorozumění. Vedení hotelu se proti tomu ohrazuje a správně upozorňuje na drzost novinářů, kteří to nesmyslně rozmazávají. Problém není, že v hotelu Savoy se tajně pořizují záznamy lidí, problém je, že se pořizují nedostatečně.
Ani ing. Paroubek neví, co si ti dva v hotelu říkali. Chybí zvuk, což otvírá prostor různým dohadům. Přitom dnes není problém pořídit kvalitní záznam obrazu i zvuku - nejen v hotelu (tam je to obzvlášť snadné), nýbrž všude. Hotel se snad polepší. Kdo chcete být kvalitně nahrán, jděte do hotelu Savoy. Lidé se před kamerou rádi producírují, v hotelu Savoy to mají zdarma a dostanou se i do televize.
	Hotely však nestačí. Mnoho lidí se schází jinde. Kamery a mikrofony mají být všude. Doma, v lesích, na poli i ve vlaku. Jinak se z toho lidstvo nevybabrá. Pořád tu bude nějaké tajemství, kdo kde byl, co tam řekl, co kdo z dálky slyšel, koho viděli, jak pantomimicky naznačuje úplatek. Až se budou natáčet všude všichni lidé, dohady zmizí. Skončí také lež, nastane věk pravdy.

Komunisti už zas vyhrávají Únor
15.2.2008    Mladá fronta DNES    str. 08    Názory
    Karel Steigerwald        
Haiku Diář Karla Steigerwalda

Vlk s kozú tancuje, medvěd jim gazduje, baran pivo vaří, kocúr hospodaří v komoře. Toto lidové haiku zapsal v roce 1835 kněz-buditel Sušil. Jak se lid v 19. století asi dozvěděl o nynější volbě prezidenta? Koho myslel kocúrem, koho baranem? Ať si čtenář vybere sám.
	Paroubek si vybral, že bude vlkem, který kozu utancuje. Plete se, vlkem je Filip, Paroubka snědl a cení zuby na Bursíka i lidovce. To Filip je vítěz prezidentské volby, nikoliv snědený Paroubek. ČSSD kývla komunistům na pakt proti radaru a o neútočení a slušnosti ve vzájemných vztazích. Zaručila jim rovný přístup ke všem politickým stranám – rozuměj ke komunistům samým. To je čitelný a důležitý výsledek prezidentské volby.
	Jan Švejnar boj proti radaru komunistům neslíbil, neútočení a slušnost ano. Přesto ho volit nebudou a Paroubek se ocitne v roli aportujícího křepeláka: pakt donesl, odměna nebude. Možná, že by po neúspěšné volbě Paroubek pakt zas zrušil, ale o to nejde – jde o to navyknout si aportovat. Výcvik se Filipovi daří, Paroubek aportuje, cena bezcenné partaje stoupá. Není to vzestup daný kvalitou komunistické strany, nýbrž nekvalitou ostatních, kteří ji táhnou nahoru. Tísnivý pocit z toho musí mít Švejnar.
Chce být tento americký občan paradoxním protiraketovým prezidentem? Je kandidátem mocného komunisticko socialistického uskupení plus maličké zelené strany. Ta musí být také neklidná.
	Buďto svého kandidáta Švejnara potopí, nebo se ocitne po boku nové „koalice slušných vztahů“.
Jak se s tím srovnají známí antikomunisté Bursík, Mejstřík a Štětina? Dva poslední chtějí komunisty zakázat a najednou jsou s nimi v lodi.
Na rozcestí stojí i lidovci. Ale jejich křižovatka se neprožívá dramaticky, u nich je obvyklá.
	Zdá se, že nepříliš zásadní spory v občanských stranách, například o počasí a těhotenství, u nás vždy převýší spor zásadnější – jaký je politický charakter republiky. Z toho uměli komunisti vždy báječně těžit. Tuto dovednost neztratili. Socialisty už mají zkrocené. A v budoucnu půjdou dál, hurá na zelené, na lidovce. Až se Bursík jednou dozví, jak je to opravdu s oteplováním planety, bude už jeho strana v koalici, z které mu slezou vlasy. Gottwald tomu říkal postupné odkrajování a polykání.
	Podstatou této prezidentské volby vůbec není dilema Švejnar, nebo Klaus, nýbrž právě to odkrajování a polykání, o kterém se Paroubek domnívá, že je provozuje on. Švejnar zas věří, že jde o něj a o novou politickou mravnost, ačkoli má jediný úkol: zdobit to odkrajování. Lákadlo hradního trůnu Čechy oslepuje. Obětí té slepoty je Bobošíková, s níž komunisti hauzírují zcela nepokrytě. Bůh suď, proč tu hanbu ta hezká žena trpí. Ale není jistě poslední uhranutou hradní září.
Mnoho jich bylo před ní.
	Bojovníci proti úplatkům by se konečně měli naučit, jak se proti úplatkům bojuje: na oko lstivě kývnout, nastražit past a hned vyzvat policii, aby ptáčka úplatkáře chytila. Nemělo by být těžké to pochopit. Kdo obviňuje bez důkazů a svědků, vypadá jako sprostý lhář.
	Pod strašlivým tlakem temných sil se volitelé psychicky skládají.
Mají, co chtěli. Kdyby volili tajně, mohli se ti čestní a neúplatní lidé tlakům vyhnout. Tajné hlasy nespočítá ani vlk, ani blonďatý kocúr.
	Zajímavě do volby prezidenta, kde radar a neradar hraje svou roli, zasáhl, jak bývalo kdysi zvykem, ruský prezident. Namíří na Česko rakety, protože radar ohrožuje Rusy. Proč se radarem necítí ohroženi ostatní demokraté – Francie, Německo, Dánové? Naše „koalice slušnosti“ se ve věci neradaru ohání českým lidem. Možná na ni má Putin vliv větší než lid. Však už to staré haiku moudře říká: Medvěd jim gazduje.

Foto popis| Foto popis|

Česká Watergate, nebo nestandardní postup?
13.2.2008    Mladá fronta DNES    str. 08    Názory
    Karel Steigerwald        
Mohlo to být takto: Šlouf vlákal Weigla do pasti nastražené velitelem hotelových kamer, kamarádem agenta hoteliéra, v jehož hotelu slavil přítel a ženich Paroubek svatbu. Spiklenci Weigla natočili a videozáznam předali rozvědce, která se domácí politice věnuje jen proto, že v zahraničí není do čeho píchnout. Je to tak blbé, až to zní pravdivě. Rozumíte tomu? Ne? 
	Tak znovu a lépe: Paroubek si najal detektiva na Šloufa. Detektiv zjistil schůzku s Weiglem. Požádali Randáka, bývalého šéfa rozvědky, aby to vyfotil. Randák řekl klukům z rozvědky. Ti vylákali s pomocí policajta z hotelu záznam. 
Dali ho Randákovi, Randák Tvrdíkovi, Tvrdík Paroubkovi, Paroubek Dimunovi, Dimun novinářům, slepička kohoutkovi, liška Budulínkovi. 
	Říká se tomu zpravodajské hry v Kocourkově. Přijde rázné dementi a protidementi. Paroubek měl líbánky v Dvořákově hotelu čirou náhodou. Dvořák má náhodou známého kamaráda, který je dnes prý nešťastnou souhrou okolností „vrchním bezpečákem“ v hotelu, kde vznikla nahrávka Weigla se Šloufem. A už úplnou náhodičkou si někdo videozáznam z bezpečnostní kamery prohlédl, jestli na něm náhodou není zrovna ten Weigl se Šloufem. A hle, byli tam. A možná ještě vyjde najevo, že právě šli kolem poslanci ČSSD, kteří nezávisle slyšeli Šloufa: Nasyp mi plnou tašku, a Weigla: Vem si větší pytel, starej na milion nehledí. A náhodou má najednou nějakým krkolomným omylem v rukou záznamečky z vnitrostátního videa v hotýlku sama bezpečnostní služba státu, a to už je nějakej kos. A od kosa letí záznam do médií čirou náhodou. 
Můžete být všichni klidní, šlo jen o směs náhod. Bezpečnostní kamery v této zemi běží neustále a lidi si jejich záznamy prohlížejí jen tehdy, když se na místě stane zločin. Že si zrovna nahrávku Weigla se Šloufem prohlídli kluci bezpečáci, i když se v hotelu nic nestalo, to je taky jen hra náhod. Nic se fakt nestalo. Všechno je, jak má být. Vyšetřovatelé vše vyšetří, nic neodhalí, ke zločinu nedošlo, rozvědka je nevinná, policie jakbysmet. Vše je stejná pravda, jako že Miladu Horákovou, čtěte včera noviny, nezavraždili komunisti. To je asi taky výplod té nové politiky, která nás čeká. V USA, vlasti profesora Švejnara, řekněme vzletně, by účast rozvědky či policie na volebním boji ve prospěch amerického Paroubka a zveřejňování tajně pořízených nahrávek vedly k pádu amerického Paroubka. Kdysi jsme to zažili, Nixona to stálo kariéru a komunisti všech zemí se smáli, co je to za pitomý režim, kde si toto dovolej kvůli nějakému malichernému odposlechu imperialisti na šéfa. 
	My chválabohu nejsme v USA, není se čeho obávat. Nad malichernou skutečností, že rozvědka či policie pracuje v politickém boji pro jednu stranu jako kdesi v Horní Voltě, převládne skutečnost, že Šlouf je nesympatický slizoun (což je) a proč že se ti dva scházeli (což neměli), a především, že kdyby to byli slušní lidé, nemuseli by nic tajit a nahrávat by je mohl, kdo chce. 
Voliči mají právo vědět, co si lidé říkají! V dokonalé demokracii je nahráváno všechno! 
	Zažíváme ubohý melodram: náhlé nemoci i náhlá uzdravení zástupců lidu, sprosté SMS zprávy, noční kopání do dveří, v poště kule lité, tajné tlaky, divné schůzky. Účast rozvědky celý ten politický karneval povyšuje na událost první třídy. Kdybychom měli nějakou protirozvědku, rozpletlo by se, kdo tu rozvědku najal, kudy šly cestičky, kdo je čeho agent, koho kdo řídil, kam kdo šel, proč ho natočili, a nešťastný prezident Nixon by pro výstrahu letěl ke všem čertům. 
	Ale u nás se k čertům nelétá. Vyšetřování skončí: nic se nestalo. Nikdo s nikým nic nechystal, nikdo nikoho ani nezná. Jen normální nestandardní postupy našich fízlů. 

***

Je to ubohý melodram: náhlé nemoci i náhlá uzdravení poslanců, sprosté SMS, noční kopání do dveří, v poště kule lité. Účast rozvědky ten karneval povyšuje na událost první třídy. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Národní fronta s Benešem na obzoru
11.2.2008    Mladá fronta DNES    str. 11    Názory
    Karel Steigerwald        
Švejnarovi volitelé slibovali, že veřejnost uvidí, jak kdo hlasuje. Veřejnost to až na náhodné výjimky neviděla, protože jí kamery ukázaly jen útržky z lesa rukou. 
	Hlavní argument pro volbu veřejnou padl. Zůstal argument - veřejná volba omezí tlak na volitele a zvýší svobodu jeho hlasování. 
	Jak jsem předpověděl, nastal opak. Straničtí předáci dobře viděli už v prvním kole, jak kdo hlasuje. Rozhodující pro výsledek volby byla noc z pátku na sobotu. Během té noci tři volitelé onemocněli a v sobotu volit nepřišli. Ani jeden z nich v předchozím kole nevolil Jana Švejnara. Nemoc je nemoc, nikdo za ni nemůže, ale příznivce Václava Klause těžko někdo přesvědčí, že tato trojnásobná nemoc mezi druhým a třetím kolem (mazaně odsunutým ČSSD na sobotu) byla jen dílem osudu. 
	Veřejná volba s uměle vytvořeným přerušením otevřela obrovský prostor pro nátlak na jednotlivé volitele. Někteří farizejové tvrdí, že veřejnost volby splňuje správný požadavek - lidi mají právo vědět, jak jejich zástupci volí. 
	Existuje však požadavek stokrát důležitější - proti moralizujícímu výkřiku „za co se stydí!“ stojí požadavek svobody volitele. Tento požadavek měla ODS bránit razantněji. Tajnost volby je velký objev moderní demokracie a bez ní bude vždy svoboda lidí nějak ohrožována, zmenšována či křivena těmi, kdo mají v rukou nějakou sílu či disponují výhodami. 
	To, co jsme v pátek a v sobotu viděli, nebylo zvyšování politické kultury a snižování možné korupce, nýbrž opak, zvyšování stranické kontroly a vytváření ideálnějšího korupčního prostředí. 
	Chce-li parlament politickou kulturu opravdu zvyšovat, měl by se k osvědčené tajné volbě vrátit, ať už je to pro někoho výhodné či nevýhodné. Druhou možností je volby zrušit a vrátit se k dohadovaní v úzkém stranickém kolektivu. 
	Komunisti veřejného hlasování využili dokonale - nalezli způsob, jak účinně vydírat své levicové partnery. Jejich nově navržený kandidát do příští volby v žádném případě uspět nemůže, ale takřka automaticky znemožní Švejnarovi vyhrát. 
Tomu nezbude než se ke komunistům dostavit s nějakým novým slibem či závazkem. Tím může být třeba zrušení radaru nebo nějaké pěkné a vlivné funkce v příštích poměrech. Veřejné hlasování splnilo to, před čím prozíravější lidé varovali: zvýšilo politickou brutalitu, zvětšilo moc a vliv stranických předáků (řekněme rovnou - Paroubka). 
	Amatérská inscenace - fotografie volitelů z hradní chodby a svědectví dvou náhodných svědků -působila komicky i smutně zároveň. 
Je-li toto nová politická atmosféra, kterou prý zaručí zvolený Američan, můžeme se těšit už jen na zapálení Říšského sněmu a střelbu po volitelích v zákulisí. 
Nejdůležitějším přínosem této prezidentské volby je srůstání jednotlivých článků levé fronty. 
	V tomto procesu, který významem přesahuje prezidentskou volbu, hrají rozhodující roli lidovci. 
Až ti se zhroutí, zaniknou nebo se k levé frontě přidají, upevní se politické poměry v republice na mnoho let. ODS zůstane role věčné opozice, zatímco boje o republiku se budou odehrávat mezi levými socialisty a ještě levějšími komunisty v jakési resuscitované národní frontě. 
	Z hlediska tohoto obratu je Švejnar výhodnější kandidát. Jeho prezidentování by dalo změně nádech jakési „správnosti“ či „demokratičnosti“. Asi jako když demokratičnost po roce 1945 měl symbolicky znázorňovat dr. Beneš. 
	Dva slušní pánové, kteří nevidí přicházející bouři. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Stohlas normální a nenormální
9.2.2008    Mladá fronta DNES    str. 11    Názory
    Karel Steigerwald        
Proč předseda ČSSD nevolí Václava Klause? Jeden z důvodů: považuje sto hlasů pravice ve Sněmovně za jinou stovku než sto hlasů levice. Pro vysvětlení: sto hlasů pravice je ODS, KDU-ČSL a Strana zelených, sto hlasů levice je KSČM a ČSSD. Rozdílná váha obou stohlasů záleží v tom, že jeden stohlas nabízel koaliční vládnutí, druhý stohlas (komunisti a socialisti) koaliční vládnutí nenabízel. 
	Paroubek to myslí jinak. Jeho stížnost je z jeho hlediska podstatná. 
Stohlas socialistů a komunistů je politicky propojen a na vládnutí má chuť. Je to však propojení, které Paroubek popírá. Paroubkův názor sto hlasů nalevo, sto hlasů napravo vystihuje, o co se Paroubkovu vedení ČSSD jedná: prosadit uznání komunistů jako normální demokratické strany a zapřáhnout KSČM do společného politického vozu. Tomuto projektu Klaus vždy oponoval. Komunisty považuje nikoliv za normální, nýbrž za speciální jev v demokratickém parlamentu. Paroubek jej za to kritizuje. Chce, aby prezident říkal, dámy a pánové, sto hlasů ČSSD a KSČM je normálních sto hlasů, které vytvoří vládní koalici. Kdyby to Klaus učinil, dočkal by se opět kritiky: Lže, my s nimi nic nemáme, řekl by Paroubek. 
	Útočníkům se stává, že odkryjí břicho. Hbitý predátor je rychle zakryje. ČSSD by měla honem říci: Komunisti nejsou normální jev a náš stohlas s nimi je také divný. 

O autorovi| Karel Steigerwald, komentátor MF DNESO autorovi| Karel Steigerwald, komentátor MF DNES

Švejnar není trochu jiný Klaus
8.2.2008    Mladá fronta DNES    str. 08    Názory
    Karel Steigerwald        
Haiku 

Diář Karla Steigerwalda 

Volbu prezidenta, je to v Čechách zvykem, provází mnoho omylů a šikovně ohnutých polopravd. 
Objevila se teorie, že veřejná volba znemožní korupci, zatímco tajná volba ji umožňuje. Korupce však může být tady i tam. Tajná volba neumožňuje kontrolu: splnil, za co jsme mu zaplatili? Podplatitelé mohou být i napáleni morální groteskou: korupčník vybere úplatek a dál volí podle svědomí. Veřejná volba kontrolu úplatku usnadňuje. 
	Veřejná volba také zesiluje vliv stranických sekretariátů na volitele. Je rozpor mezi kázní a svobodou poslance? Vedení stran říká kázeň. 
Ústava však říká, že poslanec hlasuje podle svědomí. Není vázán žádnými příkazy. Kdo mu vyhrožuje, pane Paroubku, porušuje ústavu. 
Ale sekretariáty se spoléhají na kontrolu a výhrůžky, ne na svědomí. 
Kontrola se licoměrně maskuje: kdo se nemá za co stydět, hlasuje veřejně. Proti nadvládě stran byl vždy Václav Havel, měl by se nyní ozvat. Lidu se tvrdí, že voliči mají právo vědět, jak poslanec hlasuje. Ústava to neříká. Ta říká, že poslanec je v rozhodování svobodný a jediný účet, který skládá voličům, je jeho nová kandidatura. Až budeme mít ústavu, která nařídí, že poslanci hlasují podle přání voličů (kterých přání kterých voličů?), budou voliči také poslance kontrolovat. 
	Další vážný omyl: Švejnar je trochu jiný Klaus. Kandidát Švejnar vstoupil do kampaně jako liberální ekonom, americký profesor, nezávislý politik, který vnese k nám domů novou politickou kulturu. V den volby toto vše už neplatí - krok za krokem změnil své názory, radarem počínaje, reformou u doktora konče -aby vyhověl těm, kteří jej budou volit. Kandidát Švejnar je opak Klause - je to kandidát komunistické, sociálnědemokratické a ekologické levice. Její názory přejal a nabízí je jako program. Lehkost, s níž názorovou změnu provedl, je alarmující. 
Zkuste si představit, jak bude drsná levice Paroubkova buldozerismu s osobností tak přizpůsobivou orat. Švejnar to zastírá výkladem o tom, že svět není černobílý a že moderní lidé se pohybují v barevném spektru názorů. On rozhodně. 
	Kandidáti mají být nadstraničtí. To je další blud. Stěhování Švejnara z liberálně pravých pozic doleva ukazuje, že i Švejnar je stranický kandidát. Nadstranický či nestranický může být leda nějaký názorový eunuch. Prezident (každý) má své názorové pozice a chová se podle ústavy. Toť vše. Oblačná nadstranickost je fráze, která má stranickost nějak opentlit, jako by to byla prašivina. 
	Švejnar pro svou názorovou ohebnost či neurčitost umožnil vytvořit pevný levicový volební blok - komunistů, sociálních demokratů a zelených. Je to začátek nové politické spolupráce. Konečně se daří levicové sjednocení, které může znamenat zásadní předefinování české politické scény. Věřil by před pár měsíci někdo, že prezidentský kandidát Švejnar bude reprezentovat stranického předsedu, který říká, že únor 1948 nebyl puč a ruská okupace 1968 byla podle platných smluv? 
	Smysl této prezidentské volby je velký: sjednocení, obrat, návrat komunistů k moci, odklon od ideálů listopadu 89. Povalení vlády, přetažení obou menších vládních stran doleva. Není možné zavírat oči a chlácholit se frázemi o trochu jiném Švejnarovi. Ten má jediný úkol: transfer doleva zlidštit a zvýšit jeho stravitelnost. Je to lákavé i pro lidovce, stěhovavé ptáky české politiky. Ještě se napravo ani neohřáli a už zase půjdou zpět? Problematický Čunek bude volit kandidáta zelených. To mu (píšu v duchu české podebranosti) asi Bursík slíbil, že ho vezme zpět do vlády. 
	Ale možná, že příští levicová vláda žádné poletující lidovce už potřebovat nebude. 

Foto popis| Foto popis|

Nejzdravější trest pro kuřáky: provaz
6.2.2008    Mladá fronta DNES    str. 08    Názory
    Karel Steigerwald        
Sněmovna chce novelizovat zákon proti kuřákům. Jednání o něm bylo ale pro tuto chvíli odloženo. Pro nekuřáky by byl nový zákon krokem vpřed, pro kuřáky také. Novela by byla přesnější, vyloučila by dvojznačné výklady. Kuřákům by bylo jasné, kde na ně udeří teror, kde ne. Novela sleduje ducha doby – asi tak za sto let budou kuřáci čistokrevnými psanci, zakázaným druhem. Kuřáctví se bude trestat smrtí provazem, což bude pro kuřáky milostivá úleva. Proti utrpení rakoviny, která by je tak jako tak časem stihla, si na špagátě polepší. 
	Protože kuřáci jsou vášniví a nekuřáci ještě víc, rozhoří se debaty. Omezí zákon svobodu lidí (kuřáků) a umožňuje teror ze strany nekuřáků? Jsou kuřáci obecným ohrožením lidské společnosti? Cvičí se liga nekuřáků na kuřácích před frontálním útokem na svobodu celého lidstva? Debaty o svobodě vedené nad těmito marginálními situacemi (omezuje svobodu lidí červená na semaforu, kamera na ulici, otisk palce na letišti?) jsou oblíbené, ačkoliv nesmyslné a neplodné. Svoboda přeci nespočívá v tom, že budou lidi jezdit na červenou, foukat si kouř z cigaret do obličejů a pouštět do letadel chlapy s bombami. Je sto tisíc témat, kde je svoboda ohrožena víc než zákazem kouření, jsou tisíce témat, kde svoboda lidí dosud ani nenastala – takže nemůže být zatím ani ohrožována. Stát se stará o veřejné zdraví. To je dost podezřelá věta – financování veřejného zdraví je celá desetiletí v rozvalu a jeho zlepšování jde státu velmi špatně od ruky. Stát se stará o penze lidí – kdyby si lidi mohli šetřit to, co dají státu na pojištění (a nepřicházeli o peníze měnovými reformami a podobnými politickými švindly), byli by na tom penzisti mnohem lépe než se státní péčí. Penzisty neživí stát, který se tím rád chlubí, nýbrž jejich vlastní úspory, bohužel v rukou státu. Příkladů, kdy se státní starost o lidi obrací proti lidem, najde každý dost. Péče o lidi byla největším reklamním heslem největších protilidových režimů, jaké kdy slunce vidělo. Státy bohužel většinou dokážou jen s obtížemi řešit problémy, které by bez jejich aktivity nenastaly. 
	Když se stát stará o zdraví kuřáků a nekuřáků, je třeba zpozornět. Argument, že nikdo nechce, aby mu foukali do tváře kouř z cigaret, sedí. Ale je to důvod k terorizování restaurací? Ať tam nekuřáci nechodí. Ať vzniknou restaurace pro nekuřáky. Ať vzniknou restaurace kuřácké. A konečně – i smíšené. Proč se má stát starat, jak a na co lidi umřou? Vypukne už brzy hon na pojídače špeku? Ve skutečnosti má být stát vůči lidskému životu a smrti neutrální – nic mu do toho není, stát není otec lidí. Mnoho do toho však má být zdravotním pojišťovnám – žereš, hulíš, jsi tlustej, plať drahé pojistné. K. H. Borovský píše asi toto: zdraví sis zprasil a teď prosíš Boha, aby ti ho vrátil. Pro většinu lidí je už Bůh pryč, ale je tu zdravotní pojišťovna, která má to zhuntované zdraví vyspravovat. Tož plaťte, cvalíci a kuřáci. 
	Hon na kuřáky, dosti farizejský (viz daň z tabáku, pěkný příjem státu), připomíná člověka, který se snaží zašněrovat boty, když mu hoří dům nad hlavou. Je tisíc témat vážnějších, horších, pro lidi nesmírně důležitých – třeba vymahatelnost práva, kriminalita, ovzduší, doprava, kradoucí generálové, ucpaná města, která by stát měl řešit, protože je nikdo jiný řešit nemůže. Péče o retko v hospodě je gesto. Hle, jak se starám o lidi, říká tím stát, aby zakryl, jak se o ně nestará. Na obzoru je například nová pitvorná kampaň – boj proti topidlům v pouličních zahrádkách – ve jménu čisté planety. 
	Kolem nepodstatného zákona o kouření se strhne hluk. Mezitím obrovité zdanění lidí a obrovitý státní dluh hluk nevyvolávají. Jen se křičí teorie, které by před manželkou neobstály: že je to zdravé financování. Tak do boje za svobodu kuřáků i nekuřáků! 

***

Když se stát stará o zdraví kuřáků a nekuřáků, je třeba zpozornět. Argument, že nikdo nechce, aby mu foukali do tváře kouř z cigaret, sedí. Ale je to důvod k terorizování restaurací? 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Pomůcka pro volitele: vyškrtejte z hlav smetí
5.2.2008    Mladá fronta DNES    str. 10    Názory
    KAREL STEIGERWALD        
Volitelé hlavy státu by měli z hlav vyškrtnout všechny nefér argumenty a na uvolněné místo uložit argumenty relevantní. Taková operace umožní jejich mozkovému soustrojí vygenerovat jméno, kterému dají přednost. 
Protože volitele dobře známe, zkusme jim pomoci příručním seznamem některých argumentů vhodných k vyškrtnutí. 
	Škrtněte styky Švejnarových rodičů s StB. Dítě nemůže za rodiče. Škrtněte otázku občanství, je to výsledek komunistické vlády. Odejít a vrátit se má každý vždy právo. Škrtněte Topolánkovy teorie o korupčním prostředí. To může bez důkazů říkat kdokoliv i o vás. Škrtněte korupční teorie o církevním majetku a lidovcích. Škrtněte Švejnarův pobyt u největší české banky. Každý někde byl či je. Ale závislý na něčem může být, i když nikde nikdy nebyl. 
	Škrtněte Švejnarovy teorie, že Klaus je na světě ve věci teploty sám. Škrtněte teorie převzaté už Zemanem od Sládka, že tuto zemi nechal Klaus rozkrást špatnou privatizací. Škrtněte naivní chlubení Švejnara: Já jsem budoucnost, vy jste minulost. Škrtněte i jeho nafoukané: Mám morální kredit. Nikdo neví, co mu budoucnost dá a jak dopadne. Ať se raději nenadouvá. Škrtněte Švejnarovo tvrzení, že Klaus je domácí, kdežto on světový. Škrtněte i jeho tvrzení, že zatímco Klaus spí u kormidla, což svět neodpouští, on sám u kormidla naopak nespí. 
	Atd. Volitele čeká velká zkouška. Co si dají do hlav po vyškrtání smetí? Jiné smetí?

Veřejné, tajné, supertajné. Co se komu hodí
4.2.2008    Mladá fronta DNES    str. 10    Názory
    KAREL STEIGERWALD        
Ještě dříve, než vyteče krev při volbě prezidenta, může vytéct mnoho krve ve sporech, jak vlastně prezidenta volit. Veřejně, tajně, supertajně? Supertajně se přitom vynalezlo, aby se dalo najevo, že tajně není přímo tajně, nýbrž jen tajně s kontrolou. Pro tu či onu volbu se snášejí argumenty. Některé sedí, jiné jsou nesmyslné. Například že tajná volba kryje podplácení. Tajná volba je však absolutně nekontrolovatelná a při 281 hlasech si nikdo nemůže ověřit, jak podplacený hlasoval. Korupčník může dokonce vybrat úplatky z obou stran a stejně hlasovat podle sebe. 
	V čele boje za veřejnou volbu je ČSSD neboli ti, kteří si nejsou příliš jisti disciplínou svých poslanců. Říkají, že strana má právo disciplínu vyžadovat, protože volitele do parlamentu katapultovala. 
	Pro tajnou volbu je hlavně ODS neboli ti, kteří si myslí, že mnozí poslanci se vedení svých stran bojí a hlasování proti pokynům stranického vedení a podle svého svědomí a úsudku se dopustí jen tajně. Při známé buldozeří tvrdosti Paroubka vidí takové poslance hlavně v ČSSD. 
	Všechny argumenty, rozumné i nerozumné, jsou pět dní před volbou účelové. Pravidla se mají měnit a určovat v politicky neutrálním období, kdy nikdo ještě neví, co se u voleb komu hodí do krámu. Vždyť kdyby se Topolánek bál o své volitele a dělal na ně nátlak, co by chtěl Paroubek? Tajnou volbu. A snášel by pro ni mnoho dobrých argumentů.

Demokracie dává radikálům moc prostoru
2.2.2008    Mladá fronta DNES    str. 10    Názory
    KAREL STEIGERWALD        
Správní soud dal za pravdu našim nacistům a zrušil rozhodnutí plzeňské radnice, která jim zakázala pochodovat Plzní. Možná, že jiný soud by zrušil to zrušení a věc vrátil dolů. Také by se dalo jít k soudům mezinárodním, ty by věc potvrdily, daly doplnit a pak zamítly. Mohlo by to trvat deset let, právo by poletovalo ode zdi ke zdi, jednou k radosti nechutných buřičů, jindy k radosti humanistů - či jak nazvat lidi, kterým jsou řvoucí vlastenečtí náckové odporní. Téma, jak nakládat s extremisty, se vleče právním řádem demokratických zemí od nepaměti. Dobré řešení nemá. 
	Zakázat tu holotu, nebo nezakázat? Zákaz ohrožuje svobodu, chytnou se ho zakazovači a zakážou nakonec všechno. Nezákaz však těžko sežvejknou slušní lidé - třeba potomci těch nacisty spálených. To se mají koukat na siroty nacistických monster, jak se rozcapují po ulici? 
	Lidem, kterým hodně ublížili komunisti, může zas být trapně nad mírou tolerance komunistického extremismu - za zády koncentráky a vpředu huba dokořán, plná demokracie. Z toho je možné i zvracet, ať už je nahoře rudá hvězda, nebo hákový kříž. 
	Plzeňská radnice to měla těžké. Zakázala, a má na krku veřejnost, soudy a zákony. Kdyby nezakázala - má na krku veřejnost, soudy a zákony. Ale jedno je jisté: ani dobrodiní demokracie není pro všechny. Rozpoznat, komu nepatří, není zas tak těžké.

Kope do dveří, smrká do ubrusu
1.2.2008    Mladá fronta DNES    str. 08    Názory
    Karel Steigerwald        
Haiku

Nepřítel chodí po špičkách, aby ho nikdo neslyšel, a když někam přijde, dělá, jako že nepřišel.
Nepřítelem v tomto haiku byli imperialisti, trockisti, Titovi psi, kybernetici, zemědělci, kněží, a jiní čerti komunistického nebe. Cedule visívala skoro všude, aby se všichni po nepříteli rozhlíželi.
	Dnešek zdaleka není tak bdělý. Nepřítel může jít, kam chce, ani nemusí po špičkách. Například nepřítel Filip, předseda komunistů a soudně koncesovaný udavač StB, chodí hlučně. Zejména teď, když akcie komunistů v souvislosti s volbou prezidenta stouply. Soudně koncesovaný, tomu rozuměj tak, že soud dal tomuto udavači potvrzení, že není udavač, čili jako obvykle v Česku platí oboje: udavač je současně neudavač.
	Komunisty vede směle. Po letech, když už mají vyzkoumané, že jim ta přitroublá demokracie nezkřiví vlas, jejich smělost stoupá. Už vychvalují svou minulost. Chystají se na vládnutí. Chodí po Sněmovně jak pávi, brzy vlezou do ministerských limuzín. Hloupí jsme na to dost, aby jim to vyšlo. Filip chválí ruskou okupaci, tvrdí, že za komunistů byla svoboda a kvalitní život. Únor ’48 byl ústavnější než sametová revoluce ’89, říká a nikdo ho za to nebije, ačkoliv by měl.
	Podobné rozumy dnes rozdávají komunisti všemi směry. Ruská invaze byla realizace platných mezinárodních smluv, mudruje byvší advokát ze smaltovny. Leze do zadku tomu Rusku, které snad už ani neexistuje. Z Východu už na nás trčí jiný zadek, neříkám lepší. Filipe, vyměň zadky.
	Být v Česku komunistou je dnes pohodlné živobytí. Stačí jen nadávat, nasazovat drzé čelo, lhát a operovat s polopravdami. Hlasy dostaneš, limuzínu taky, sedíš si ve Sněmovně, tykáš si tam s lidmi jakoby nic, komunismem si už hlavu lámat nemusíš.
	Co je dnes komunismus? Nikdo neví. Třídní boj? Vykořisťovatelé? Zestátnění výrobních prostředků? Totální přerozdělování HDP? Likvidace reakčních tříd? Komunisti jako avantgarda pokroku? Co dnes vlastně platí z Marxe a Lenina? Volební program komunistů (tedy to, co by chtěli realizovat, kdyby mohli) se skládá ze samých hezkých slov svoboda, blahobyt, prosperita, kultura, právo, demokracie. Vypadá, jako by ho napsal sám Jan Švejnar nebo jiný lidumilný kněz. Nejdůležitější ideologií českých komunistů je ale jednoduché: Potřebují nás! Bez nás vládnoucí blok nevytvoří.
	A mají pravdu. Právě teď, při prezidentské volbě, chtějí tu potřebnost co nejvýhodněji prodat. Česká levice se s nimi sbližuje už dlouho. Bez nich se nehne, s nimi ano. Prezidentská kampaň je sblížila hodně - od zelených přes trockisty až po stalinské harcovníky. Navrhli si amerického liberála sjednotitele, kterému asi nikdo neřekl, čemu stojí v čele a jaké sjednocení má svým americkým liberálním nimbem krýt. Ostatně to neví ani mnohý domácí Antiklaus.
	Zákaz KSČM by všechny tyto problémy vyřešil. Politický terén levice by se vyčistil, komunistům by v ilegalitě zbyli fanatici a magoři. Vyjídálky (vyjídálek - rozuměj vyžírka) typu Filipa by život bez limuzín asi nezaujal. Socialisti by se mohli snadno zbavit komunistických předělanců typu Jičínský, a hlavně věčného trápení, jak to s těmi komunisty skoulet, aby to přineslo užitek a nebylo to vidět.
	Zakázat komunisty není žádný problém a není na to nikdy pozdě. Je to hnutí stejně extremistické jako aktivity našich hajlovníků. Ale kdo má ty relikty 20. století zakázat - když je jimi všechno za ta léta prolezlé?
	Tak si dejme veselé haiku: Nepřítel kope do dveří a smrká do ubrusu, že je zas tady, nikdo nevěří, však přišel v demokratickém hubertusu.

O autorovi| Diář Karla Steigerwalda
Foto popis| O autorovi| Diář Karla Steigerwalda
Foto popis|

Volba prezidenta: jen blázni kupují hlasy
31.1.2008    Mladá fronta DNES    str. 10    Názory
    KAREL STEIGERWALD        
Napětí kolem volby hlavy státu stoupá. Klesá ale inteligence těch událostí. Šíří se teorie o podplácení. Objevují se anonymní seznamy zrádců. Autorství je přisuzováno jednou tomu, podruhé onomu. Jediný, kdo je mimo podezření, je předseda ČSSD, který autorství odmítl s argumentem, že takové seznamy nikdy nedělal. Všichni ostatní v tom lítají. Mohou být autory seznamů, mohou být podplaceni, leckteří dokonce oběma stranami, čímž se účinnost úplatku ruší. 
	Proti seznamům se mohou sestavovat protiseznamy. Obsahují jména nezrádců. Jejich autoři také nejsou známí, může jimi být kdokoliv - i vy nebo já. 
Všechno dohromady je to psychologický boj. Smyslem toho boje je poslance a senátory strašit, lákat a kupovat. Rekordmanem je poslanec X, kterého prodali a koupili celkem šestkrát - a už je zas na trhu, posedmé! Je to všechno prý ohromný obchod. Ale ještě větší hloupost. Je na prodej hlasování, když se nikdo nikdy nedozví, jak kdo hlasoval? Možná. Ale kdo si tenhle pytel se zajícem koupí? Kdo by za něco tak tajného, jako je tajné hlasování, zaplatil jedinou grešli? Asi jen blázen. 
	V prezidentském hlasování je volitel sám a sám se svým tajemstvím. Proto je třeba prosadit volbu veřejnou. Teprve pak bude co prodávat a kupovat.

Klaus a Švejnar, názor a nenázor
30.1.2008    Mladá fronta DNES    str. 09    Názory
    Karel Steigerwald        
Senátoři ČSSD vyvinuli dost energie, aby prezidenta Klause dostali do zeleného salonku Senátu pod palbu sociálnědemokratických otázek. Měli být opatrnější, ne vždy se vyplatí mluvit před okem televizní kamery. 
	Klaus dlouho vzdoroval. Měl argument, že všechny jeho názory jsou veřejnosti za těch osmnáct let dobře známé, že je obhajuje a vysvětluje celá léta - nejen na ploše minutových otázek a odpovědí, nýbrž také v knihách, jichž na všechna politická témata, která senátory (a ostatní) napadnou, vydal mnoho. 
	Neměl motiv podrobovat svůj ucelený názorový svět poněkud teatrálnímu žánru, jímž debata před kamerami vždy je. Nakonec podlehl výtce, že se Švejnara bojí, a přistoupil na debatu v senátním klubu ČSSD. 
	Výsledek: bravurní Klaus. Přesvědčivá a jasná argumentace, logické myšlení. Názory, které nemění za týden. Nezajímavé, nepřiměřené otázky senátorů, jejichž smyslem nebylo něco se dozvědět (vše už se ví), nýbrž Klausovi zatopit a Švejnarovi pomoci. Proč ne, to je politika. Ale představte si Švejnara ne v zeleném salonku ČSSD, nýbrž v modrém salonku před kamerou a pod palbou senátorů ODS. Jak bychom hodnotili rovné podmínky obou? 
	Hrát si na debaty je farizejské. 
Myslet, že tyto televizní přehlídky, které by se všechny mohly jmenovat „Vtipnější vyhrává“, jsou páteří demokracie, je nesmyslné. Jsou spíš zábavou - jedni chtějí politikovi zasolit, druzí mu drží palce - že se někdo dozví něco nového, je blud. Smysl (nevelký) mají jen pro politika neznámého. Může něco říct o svém myšlenkovém světě, o svých názorech, ale zase jen v heslovité podobě minutových výroků, které uspokojí pouze málo hloubavé diváky. 
	Švejnar o debatu hodně stál, potřeboval ji. Ale přiblížit senátorům myšlenkový svět liberála se mu nepovedlo. Jen opakoval fráze o správných cestách, nebezpečí spánku na vavřínech, velké konkurenci a nutnosti změny. Co tím myslí, není jasné. 
	Jasné bylo jen zesílené opakování levicových hesel, která si v poslední době na cestě od liberalismu k ČSSD osvojil. Jako kandidát levice před několika týdny ještě poněkud drhl, dnes už ladí pěkně. Dokonce i s tím radarem se blíží k Bursíkovi a třicet korun u doktora také už hodil přes palubu. Ještě že volby jsou brzy, bůh ví, kam by docouval či kam by ho dotlačili. Soustava levicových hesel, která nešťastně opakovali v otázkách i senátoři, je nakonec jediným myšlenkovým systémem, který Švejnar formuloval. 
Pro kandidáta jednotné levice je to dost, pro amerického liberála málo. Švejnar v tomto pro něj příznivém terénu prokázal málo obratnosti a o výhodu se sám připravil. To není dobrá vlastnost pro příštího prezidenta. Klaus nepřízeň otočil ve svůj prospěch, což pro prezidenta dobrá vlastnost je. 
	Celá tzv. kampaň klade důležitou otázku: Volit se bude Antiklaus za každou cenu, nebo se budou zvažovat kvality? Senátní debata měla ukázat kvality Švejnarovy. Nepovedlo se to. Nejzajímavější bylo nakonec pokrytectví senátorstva. Dělalo, jako že hodnotí napínavý dostih a že chce znát odpovědi na otázky. Toto pokrytectví se nevyplatilo. Pět minut slávy jim vypršelo a každý potměšilec by chtěl být muškou zlatou, až bude Paroubek výkon svých senátorů hodnotit. 

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Vzhůru, psanci země, ke Grossovu paláci
29.1.2008    Mladá fronta DNES    str. 08    Názory
    Karel Steigerwald        
Gross už zas vydělal hromadu peněz.
Spekuloval na dolaru a vyšlo to. Aby ne, když už máte desítky milionů, musíte vydělávat, to jinak nejde. Peníze skáčou za penězi. Nejhorší je, potvrdí každý boháč, vydělat první milion.
	To Gross přeskočil, přinesl mu ho v igelitce strejc či jakýsi jiný čert. Tím se vyhnul bolestné proceduře - jak donutit první peníze, aby vlezly do prázdné kapsy.
	Levicoví kritici hospodářské transformace devadesátých let mluví o tehdejší nedostatečné legislativě. Z Grossova příběhu je zřejmé, že se nezlepšila. A nejen z něj - pět v českých toho neškodného podivína, co vyplazuje na lidi jazyk, ta lidová legrace všech českých hospod to také ukazuje. Jenže taková legislativa, kterou by český důmysl nepřekonal, patrně neexistuje.
	Od dob, kdy jsme měli pasy platné do všech států světa, které platily jen do Bulharska a NDR, víme, že psát na papír se může cokoliv. Život je jiný. Jakou zlepšenou legislativu chcete nasadit na Grosse?
	V případě původu prvního milionu se vyšetřovala koupě Grossova bytu. Smlouva byla v pořádku. Tím se věc zavřela a každá legislativa mohla leda vzteky kopnout do nábytku. Grossův případ, jako i jiné, není z oblasti práva, legislativy, policie a soudů. Je ze světa zázraků. Z chudého předsedy vlády náhle milionář. To je zázrak. Co na něm chcete vyšetřovat? Vyplazenec Doležel si řekl o pět v českých, aby ležely na stole -soud v tom nic zlého nevidí, další zázrak. A proti zázrakům chcete nasazovat nedostatečnou či vylepšenou legislativu?
Úplatky, podvody, spálená země, tisíce tunelářů - to je nejčastější politická zbraň levice. Problematika hospodářské transformace devadesátých let se tímto slovníkem vykládá jako velká loupež, peklo zlodějů a tunelářů. Když na tento popis nasadíte legislativu, nevytěžíte mnoho. Případy se vlečou, rozpadají, mizí, spí, nakonec jsou všichni nevinní. Možná ano, možná ne. Jedno je nepřehlédnutelné: na hlavu kritiků (Zemanem počínaje, Paroubkem konče) ta kritika padá taky, a taky končí v rozbředlém nejasnu, viz Gross milionářem, Zgarba pozemkář atd.
	Grossovy miliony nikdo nenatiskl navíc, něčí byly a nějak do Grossovy kapsy přiskákaly. Že to byl důsledek Grossovy finanční odbornosti a schopnosti, tomu asi nevěří ani on sám. Přesto orgány činné chtějí, aby lid uvěřil: pan Gross je poctivý a mrštný obchodník s penězi. Grossův případ je pěkný zejména proto, že je to muž solidarity, chudé počestnosti, korunkář, představitel drobného lidu, jehož zájmy hájil.
	Jeho zbohatnutí je revoluční výzva: Vstaňte, proletáři, které hněte hlad, psanci této země, a dejte se na pochod ke Grossovu bytu. Tam kapitál plodí kapitál, tam z vašich mozolů vznikl bazén a pověstná mramorová psí budka.
	Grossův osud je stejný jako osud Preisse z Živnobanky, kterému se pod polštářem líhly samy od sebe miliony. Pochod lidu na paláce měl by vést sám Gross (obývající českou verzi luxusu: palác, vestavěný do paneláku). Na svou obhajobu říká Gross argumenty, které revolucionáře vždy rozvzteklily nejvíc: soukromý majetek, svobodný trh a obchod, platné zákony.
	Paroubek spokojeně pobrukuje, že ti jeho aféristi (biolíh, Zgarbovy pozemky, Grossovy tašky, Doleželův vyplazený jazyk) jsou nevinní.
Možná by, cítí se přece jako státník, měl mít strach. Kam až to půjde? Co všechno je možné?
	Větší problém než dobrá či špatná legislativa je praktický výkon spravedlnosti. Zlepšení toho výkonu by mělo být ústřední politické téma všech, nikoliv šikovný nástroj politické manipulace, která se nakonec nevyplatí nikomu. Krom pochopitelně boháče Grosse.

***

Grossův případ není z oblasti práva, legislativy, policie a soudů. Je ze světa zázraků. Z chudého premiéra je zničehonic multimilionář.

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Nejhorší století: vyhlazení. A co když bude ještě hůř?
26.1.2008    Mladá fronta DNES    str. 10    Názory
    KAREL STEIGERWALD        
Den památky obětí holokaustu, 27. leden, je výročním dnem osvobození osvětimského koncentráku Sovětskou armádou.
	Nové slovo holokaust znamená masové vyhlazování lidí velkovýrobními postupy s pomocí moderní technologie a manažerského plánování a s důkladným, prý vědeckým zdůvodněním (rasová teorie) v zádech. Je to objev dvacátého století. Vraždění lidí velkovýrobní technologií, podobnou pásové výrobě, je krutá parodie pokroku, jak jej 20. století chápalo a od nějž čekalo zlepšení života lidí. Masovost, lidovost, davy a rentabilita. Smrt na běžícím pásu. Tak vypadal modernistický objev německých nacionálních socialistů. Za miliony lidí vyvražděných nacismem musíme vidět i miliony vyvražděné druhým neblahým hnutím dvacátého století: komunismem. Osvětim osvobodila Sovětská armáda. Za zády té armády se prostírala říše Osvětimi podobná, Sovětský svaz. Říše masového vraždění s vědeckým zdůvodněním: marx-leninským učením.
	Za oběma vraždícími režimy stála masová všelidová hnutí. 20. století si myslelo, že přinese lidstvu velké osvobození: svobodu a vědu. Přineslo vraždu jako masový produkt pseudovědeckých teorií. Jak snadno lidé zaměnili svobodu za vraždění. Je děsivé, že se to může stát znovu.

Poslanci zlobí? Dejte je na řetěz
24.1.2008    Mladá fronta DNES    str. 12    Názory
    Karel Steigerwald        
Je lepší veřejná volba prezidenta, nebo tajná? Morální demokrat říká: Proč tajná? Co volitel skrývá? Voliči mají právo vědět. Tajné je výhodné pro korupci. Strana musí mít kontrolu, jak její poslanec hlasoval.
	Liberální demokrat říká: Tajná volba je zbraň proti kupčení s hlasy. Kdo by také kupoval hlas, když se nikdy nedozví, zda ho dostal a zda týž hlas nekoupil i protivník. Tajná volba je zbraň proti tlaku sekretariátů a zárukou svobodné volby.
	Co je lepší? Veřejné hlasování chtějí strany, které si nejsou jisty, jak velkou kázeň budou mít jejich poslanci, a chtějí na ně tlačit. Tajné hlasování chtějí strany, které si sebou jisty jsou, ale doufají, že tajná volba dodá odvahu přeběhlíkům. Spor obou názorů představuje spor zásadní: Čí je poslanec a jeho svědomí? Strany, nebo poslance? Strany říkají: Náš, my do něho investovaly, my prosadily jeho zvolení, daly jej na kandidátku a on slíbil, že bude hlasovat po našem. I voliči ho volili proto, že byl na naší kandidátce. Hlasování musí být veřejné, aby strany viděly, kdo zradil.
	Druhé pojetí říká, že poslanec je odpovědný jen svému svědomí.
Čili ani voličům, ani své straně.
Mandát, který ve volbách dostane, neříká, že má při hlasování někoho poslouchat. Říká, že má poslouchat jen své přesvědčení.
	První pojetí upřednostňuje moudrost strany, druhé moudrost poslance. Mezi tím je těžké si vybrat. První pojetí vyvolává otázku, proč vlastně poslanec existuje. Stranám by stačilo získat ve volbách počet mandátů (akcií) a s těmi mandáty pak (jako akcionář státu) hlasovat a vybírat svůj díl moci (dividend). To však rádi kritizují jako přebujelou moc stran právě dnešní příznivci veřejné volby.
	Druhé pojetí oslabuje moc stran. Strany bojují, mají programy, investují, lepí plakáty a pak si pan poslanec hlasuje, jak ho napadne? Ano, měl by říkat každý, kdo nemá rád přebujelou moc stranických sekretariátů. Syntéza: stranická jednota je něco, co se nepřetržitě musí udržovat, obnovovat a posilovat politickým působením mezi poslanci, kteří se mohou svobodně rozhodovat, jak sami myslí. Je chybou partaje, že poslance k jednotě neinspiruje, nikoli poslanců. Nutit poslance k jednotě silou a formálními zábranami je nepřípustné - nejzdravější jednota strany je ta, která vzniká v tajné volbě a z přesvědčení. Paroubek neposlušné poslance likviduje - pokud nejsou z druhého tábora. To pak už nejsou zrádci, nýbrž čestní hrdinové, ať už přeběhli z opilství, kvůli ideálům či za peníze.
	Snaha stran dávat poslancům náhubky je podezřelá a voliči by měli zpozornět - až bude mít strana víc moci, dá náhubky i nám voličům. Rozhodně bychom měli podporovat a kultivovat poslance neposlušné, kteří své strany zlobí a komplikují jim vládnutí. Nakonec: Bůh nestvořil politické strany (kromě KDU-ČSL), nýbrž lidi.
	Ale politické zupáctví je u nás rozmohlé dost: partajní vedoucí si kázeň vynucují fotografováním hlasovacích lístků, značkováním poslanců fixem, vytvářením udavačských skupinek poslanců, které si hlasovací lístky navzájem ukazují. Kdo neukáže či nevyfotí, už má černou tečku. Pro občany je to poučení a výstraha: takto si nás označkují všechny, když jim dáme šanci.

O autorovi| Karel Steigerwald komentátor MF DNES
Foto popis| O autorovi| Karel Steigerwald komentátor MF DNES
Foto popis|

Čas popsal tváře Husáka, Klause, Švejnara i Hitlera
22.1.2008    Mladá fronta DNES    str. 08    Názory
    KAREL STEIGERWALD        
Jan Švejnar říká v knize svých rozhovorů, že dvacet let ve vrcholné politice se podepíše na každém, Gustávem Husákem počínaje, Václavem Klausem konče. Mohl ještě dodat, že na Adolfu Hitlerovi se podepsal také a že podpis mnohaletého vládnutí byl patrný i na Mussolinim a Stalinovi. Získal by ještě výraznější skupinu politiků, na nichž se podepsal čas, než je jen dvojice Husák a Klaus. 
	Ovšem i ta dvojice už má svou cenu. Srovnání je pravdivé, na obou se podepsal čas. Podepsal se ovšem i na Švejnarovi, na autorovi této poznámky, na Jiřině Bohdalové (na té nejméně). 
Nikdo nemůže říci, že srovnáním Husáka a Klause se Švejnar dopustil něčeho špatného. Srovnání je zcela neutrální a pravdivé. Je korektní a přispívá ke změně stylu politiky. Mohli bychom v témže duchu napsat, že politiků, kteří chtěli být prezidenty a neměli občanství země, bylo dost, Hitlerem počínaje a Švejnarem konče. I takové sdělení je pravdivé. Že oba státníci občanství nemají, je pravda, jako je pravda, že Husákem počínaje a Klausem konče psal čas lidem na tvář i do duše své ortely. 
	Švejnar neříká přesně, co ten čas na lidi vlastně píše. Husák byl patrně nejdříve dobrý. Pak se zhoršil, když ho popsal čas. Analogicky je na tom Klaus. A co asi píše čas na Švejnara? Možná, že v Americe čas na lidi nic nepíše, nebo jen to dobré. Ne-li, je Švejnar také už časem hodně popsán. Však je v Husákově věku.

Plastoflašky z biotašky
18.1.2008    Mladá fronta DNES    str. 08    Názory
    Karel Steigerwald        
Haiku 

Diář Karla Steigerwalda 

Pijme pívo přímo z flašky, ať jsou flašek plný tašky. Tak zní jedno slavné haiku. Opírá se o ideu, že flašky se pak vrátí do krámu a za stržené peníze se koupí nové flašky. Básník, který nebyl exaktně příliš na výši, chtěl takto (chybně, flašky by ubývaly) vytvořit jakési alkoholické perpetuum mobile. 
	Haiku o flaškách je dnes nesmírně aktuální. Na obzoru jsou flašky z plastu, vratné, zálohované. Je to Bursíka (a všech zelených) nosný program. Stojí na ušlechtilé ideji, jako to alkoholické haiku: plastových flašek se všude válí, když budou zálohované, lidi je vrátí. Problém tak bude vyřešen. Na různých místech se také válí flašky od vína a kořalek. Ty v Bursíkově výkupním plánu nejsou. Proč zelení diskriminují alkohol a upřednostňují vodu? Idea zálohování se líbí těm, kdo mají prázdných lahví hodně. 
K Bursíkovi by se měli přidat pijáci vína a kořalek. Za ta léta, co jejich lahve nikdo nevykupuje, musí jich mít plný byt a okolí. 
Ideologie vratných lahví stojí na lidské chamtivosti. Flašku za peníze dá každý rád do tašky a donese k okýnku. Ovšem lidé jsou mnohem chamtivější, než Bursík počítá. Nejenže zálohované lahve vrátí, oni je začnou vyrábět! Výrobní cena jedné plastové lahve je mnohem menší než ta nejmenší záloha, za kterou budou lidi ochotni lahve vracet. 
A bude-li záloha vyšší než výrobní cena, vznikne nové hospodářské odvětví - výroba zálohovaných lahví. Bude to odvětví pro výrobce lahví nesmírně výnosné, ale pro obchody, které lahve musí v libovolném množství vykupovat, zničující. Brzy klekne celá prodejní síť a Bursík bude muset znovu zasahovat - regulací ve prospěch spotřebitelů. 
	Ekonomické legendy vyprávějí, že k této vtipné situaci už došlo v Německu. Talentovaný podnikatel dal v Litvě vyrobit miliony zálohovaných lahví a v Německu je vrátil. Nešťastná země se otřásla v základech a zvolila Merkelovou, protože hospodářství je vždy s politikou spojené. 
Zavádět správná opatření je často nebezpečnější než zavádět opatření špatná. Aby se zmenšila ozonová díra, zavádí se biolíh. Důsledkem je ničení pralesů, zdražování potravin a biolíh, jako by se nám vysmíval, zvětšuje ozonovou díru. Od biolihu se ustoupí, ale pralesy znovu nevyrostou a mnozí lidé, kteří na biolihu hodlali vydělat, a proto celou ekoideu podporovali, zapláčou nad zmařenými investicemi. Až ztroskotá Bursíkova akce, zapláčou i ti, kdo už chystají výrobní linky na produkci zálohovaných plastových lahví. 
	České vesnice nesmírně smrdí. Města také. V zimě nejvíce. Smrad je dusivý, neprůhledný, pochází z pálení hnědého uhlí v prakotelnách. 
Zelení zavádějí ekodaň z toho uhlí, což vzduch nevyčistí. Zaplatí všichni. A ti, kdo investovali do nesmrdících moderních kotelen, zapláčou: proč my, blbci... 
	Trhu se každý směje. Je nelidský, slepý, hmatá zlou rukou. Regulacím, které vesměs přinášejí lidem nešťastné následky, se nesměje nikdo. Byty se u nás regulují desítky let. Kolik jsme za tu dobu slyšeli vysvětlení o lidskosti, o spravedlnosti, o tom, že byt není zboží, nýbrž právo člověka. Nikdo se neptá, proč to tedy po desítkách let regulací nefunguje - proč je černý trh s předraženými byty, proč je bytů nedostatek, proč mladý člověk desítky let nemá šanci dostupný byt získat... Nelidské, lidmi pohrdající a slepé jsou regulace - ne trh. 
	Politici, kteří regulace plodí, neobchodují s předmětem regulací, nýbrž s těmi sladkými řečmi okolo. Flašky, byty, ekolíh - vezmi to čert. Hlavní jsou ty výklady - čistá krajina, čistý vzduch, právo na byt - politicky lákavé kecy, které lidé, postižení regulacemi, slepě rádi slyší. 

Foto popis| Foto popis|

Pokropený Paroubek, klasická figurka z filmu
18.1.2008    Mladá fronta DNES    str. 08    Názory
    KAREL STEIGERWALD        
Televize přišla s aférou: vládu podplatili, aby zachovala daňové zvýhodnění stravenek. Paroubkovi se ta aféra líbila. Mohla by padnout vláda. Tak to zkusil. Korupční vláda musí pryč. 
	Aféra se zalíbila i Topolánkovi. Také ji využije. Do konce ledna předloží novelu zákona, která daňové zvýhodnění stravenek zruší. Paroubek bude muset tu novelu podpořit, jinak by to vypadalo, že podplacený byl on. Chytl se, tak říkajíc, do vlastních tenat. Daňové zvýhodnění stravenek bylo pro Paroubka jedním z vlajkových témat - jeho zrušení by znamenalo ožebračení pracujících, zánik veřejného stravování, toho nejkrásnějšího socialistického vynálezu. Za stravenky s ním bojovaly i odbory - rodiče pracujících. 
	Zrušit daňové zvýhodnění stravenek vláda už chtěla. Pro odpor levice k tomu zrušení nedošlo. Je to téma okrajové, před vládou jsou závažnější bitvy, tak nechala stravenky zatím plavat. Nyní vládě pomohl stravenkový Jánošík - obvinil vládu z korupce, díky níž stravenky zůstaly. Topolánek toho využije, dá novelu a bude po stravenkách. Paroubek už za ně bojovat nemůže - vypadal by jako korupčník. Takto vypadá jen jako pokropený kropič, klasická figurka z grotesky. 
Může ho ale těšit, že objevil novou metodu, jak protlačovat Sněmovnou neprůchodné zákony.

Mírový pakt je krásný, střelba do zad krásnější
16.1.2008    Mladá fronta DNES    str. 08    Názory
    KAREL STEIGERWALD        
Sociální demokracie je ochotná vyjednat s vládou „pakt o neútočení“ po dobu českého předsednictví v EU. K takové dohodě vybízí i vláda. Podobný pakt uzavřelo i Slovinsko. Je to zajímavé a užitečné téma, které v českých poměrech vynese mnoho podlosti, nenávisti a krve. Jak jsou dnes karty rozdané, lze si takový pakt představit jen jako nemilosrdnou řež, plnou podpásových ran, střelby ze zálohy, kopání do břicha a dalších užitečných politických prostředků. 
	Připomíná to dávné kampaně „boje za mír“ a všelijaké nikdy nedodržované mírové závazky, jimž se Brežněvovi lidé smáli už v okamžiku podpisu. Chodit v bílé říze s palmovou větví paktu o neútočení je krásné. Ale kopnout soupeře do nečekaně odhaleného podbřišku je ještě krásnější. Řvát já jsem mírotvorce je krásné, ale střelit zblblého soupeře do zad je ještě krásnější. 
	S nějakým obdobím neútočení nemůžeme v našich poměrech počítat. Počítat musíme s tím, že období neútočení bude jen další eskalací boje všemi prostředky. Evropská unie čerty na anděly nepředělá. Sama není ráj.

Jaký kus vlády dostane KSČM za Švejnara?
15.1.2008    Mladá fronta DNES    str. 08    Názory
    Karel Steigerwald        
Topolánek tvrdí, že nezvolení Václava Klause prezidentem může znamenat konec vlády, konec jeho jako předsedy ODS a konec koalice. Komunisti (Kováčik, Dolejš) k tomu dodávají: Ano a my za to budeme chtít do vlády. Kdo si tyto dva konce jedné úvahy spojí s celkovou rehabilitací komunismu, se Švejnarovým a Paroubkovým vlídným vztahem ke KSČM, musí zneklidnět.
	Nezvolení Klause by neznamenalo jen „konec Topolánka“, nýbrž přestavbu celého politického spektra. Po komunistech se dnes chce už jen jedno jediné – bezobsažné verbální projevy lítosti, nicneříkající odsouzení starých komunistických rekvizit – třídního boje, konfiskace majetku atp. Podobná hesla Gottwald v mezidobí 1945–48 sliboval všem sám od sebe. Dobře věděl, že hlupáky uchlácholí prázdnými slovy. Ani dnešním komunistům takové výroky nebudou dělat potíže – už nabídli dvacku na pomník Horákové. Až tyto podmínky splní, upokojí se Paroubek i Švejnar. Komunisti budou moci konečně do vlády (prezident Klaus se mýlí, když věří, že o to komunisti nestojí) a máme tu pěknou velkou koalici, které Bohumil Doležal v Lidových novinách trefně říká Národní fronta. Taková změna bude pro lidovce signálem k prudkému skoku do odjíždějícího vlaku nové levicové moci – jak to tito zkušení doktoři Přitočílkové předvádějí od nepaměti. Ani pro zelené by to žádný dramatický obrat nebyl – v dramatické situaci jsou dnes, v tzv. pravozelené vládě, kam svou vírou nepatří.
	Volba jiného prezidenta místo Václava Klause by ve stabilizované demokracii žádnou hrozbou nebyla. Paroubkova volba naivního kandidáta Švejnara a hrozící proměna politické scény z volby prezidenta tragédii udělat může. Ale jen pro toho, kdo si nepřeje komunisty ve vládě a kdo si nepřeje u moci Paroubkův brutální socialismus.
	O zdrojích energií, o Temelínu, špinavém světě, oteplování a ozonu můžeme diskutovat, přít se, hledat nesmyslná i rozumnější opatření. Můžeme zjišťovat, jestli je člověk postmoderní, předinformační, vnitřně prázdný, spotřebovaný, nebo občansky vnitřně zalidněný. To vše jsou otázky kosmické, velké, dlouhodobé. Hynou příchodem otázek nových.
	Vznik vládní koalice KSČM a ČSSD s ministrantskou přítomností lidovců a zelených – to je otázka aktuální, přítomná za dveřmi. Porážka Klause znamená nejen pád Topolánka, nýbrž také pád vlády a vznik zcela nové politické orientace státu. V této chvíli mnozí čtenáři mávnou pobaveně rukou, hoch přehání. Vždy před zásadní změnou politiky se mává pobaveně rukou. A jako vždy tuto změnu neudělají volby, nýbrž prazvláštní zatuchlý smrad v kancelářích politiků. Malicherné a osobní půtky byly v české politice vždy víc než hrozba náhlé a zásadní změny politické orientace – bez voleb. K Doležalově Národní frontě: až na zelené i jména stran jsou stejná. KSČ, ČSSD, lidovci. Jediná změna: místo poťapaných národních socialistů poťapaní zelení. Za šedesát let česká politika daleko nedošla.
	Komunista Kováčik mluví o povolební konstelaci, která umožní KSČM vstup do vlády. „Když se v tomto směru jeden či druhý kandidát vyjádří, mohou padnout mnohé naše pochybnosti.“ Tak naznačil, koho a za co by komunisti volili. Klaus už se vyjádřil. „Já si myslím, že komunistická strana nemá za naši minulost nárok vstupovat do vlády.“ Švejnar, po Paroubkově vzoru, by chtěl KSČM verbálně reformovat. Na Klausovo prezidentství byla médii připevněna znepokojivá nálepka: Kolik hlasů mu dali komunisti a co on dal za to jim? Fotografii Grebeníčka v Lánech. Co jim dá Švejnar s Paroubkem? Vtip je v tomto – kdo by dnes vedl vůbec nějaký odpor proti komunistům všeho druhu, nebýt Klausovy ODS a jeho prezidentství? Nabubřelí, politicky bezmocní, protože roztříštění mluvkové? Servilní lidovci? Šest zelených poslanců? Nebo snad Paroubek sám?
	Tvorba nového rudooranžového bloku s kandidátem Švejnarem neznepokojuje dnes nikoho, ačkoliv je jasné, co za to komunisti mají dostat. Dají Paroubkovi Švejnara, dostanou křesla ve vládě.
Zbývá jediná nejasnost: k čemu pak bude Paroubkovi Švejnar a proč Švejnar do této hry tak prostomyslně vstupuje. To jej hradní křeslo tak omamuje?

***

Paroubkova volba naivního kandidáta Švejnara a hrozící proměna politické scény z volby prezidenta tragédii udělat může. Ale jen pro toho, kdo si nepřeje komunisty ve vládě.

O autorovi| Karel Steigerwald, komentátor MF DNES
Foto popis| O autorovi| Karel Steigerwald, komentátor MF DNES
Foto popis|

Paroubek a Sobotka, dva bezdomovci?
12.1.2008    Mladá fronta DNES    str. 10    Názory
    KAREL STEIGERWALD        
Expremiér Paroubek a exministr Sobotka nepřišli k soudu, kde měli hrát svědky. Nevyzvedli si předvolání v modré obálce, což je obvyklá finta. Tvrdí, že k nim nedorazily. Soudce vyvinul neobvyklou mazanost: předvolání jim pošle v obyčejném dopise. Nic netušící svědkové dopis otevřou - a bum ho, pták lapen, budou muset přijít. Je to trik, který soud prý často používá, říká sudí Kydalka. Obeslanci prý sednou soudu na lep. Ale proč by sedali? Obyčejný dopis zahodí a soud bude tam, kde byl. 
	Možná mají oba svědkové pravdu - o dopisech záhadně nevěděli. Jsou to ale političtí činitelé, představují to lepší v nás, drží zákon a pořádek. Soudci by místo vymýšlení chytáků, soudu nedůstojných a podle všeho také nesmyslných, mělo postačit oběma činitelům třeba zatelefonovat: Páni, soud vás zve na tehdy a tehdy. Činitelé, představitelé toho lepšího z občanstva, by samozřejmě přišli - nebo si domluvili schůdnější termín, vždyť jsou nižším občanům, kteří mají třeba i menší příjmy, vzorem. 
	Paroubek a Sobotka nejsou bezdomovci, které modrá obsílka nemůže nalézt. Podivné je proto jejich tvrzení: nedošlo, nevíme. K politikově pečlivosti náleží, že zejména modré obálky soudů, zaslané na jeho adresu, k němu dorazí. Nedorazí-li, je to divné: politici bez domova?

Břicho a měšec, proti nim bláhovec
11.1.2008    Mladá fronta DNES    str. 08    Názory
    Karel Steigerwald        
Haiku 

Diář Karla Steigerwalda 

Básník Machar napsal před sto lety haiku: Břicho s měšcem se teď Bohem stalo./Už všechno jedno, nějak bude dál./ V hodinách naposled to zahrkalo,/i ať si dojdou, čert aby je vzal. 
	Toto haiku se hodí připomenout. Zdražuje se kdeco, přidávají se nové poplatky, bude bída, hlad, ale zároveň stoupají mzdy, klesá nezaměstnanost a obchodní haly jsou nabité těmi, kdo se klaní břichu s měšcem. Opozice bojuje proti zbídačování, zbídačený lid je rád, že má zastání, sám pro nákupy na to nemá čas. S ponurým obrazem země souhlasí každý. Nade vším, řečeno po macharovsku, klene se dráp milionových kocourů z ČEZ. S názorem prezidenta, že teď je tu bohatství, jaké v Česku dosud nebylo, nesouhlasí asi nikdo. Chudoba a bída, to je český styl, ne bohatství. Když už se měšec a břicho někde objeví, hlavní starostí je neklanět se tomu. 
	Machar už to vystihl před sto lety. U Machara kupředu nelze jít, v hnijících vodách trčí stará loď, vesla spukřely, lotr si dává s lotrem přátelské pocely, páchne to tu zbytečně, ale i na to, píše Machar, si zvykneme konečně. 
	Kdo si myslí, že je nad tím, že pohrdá břichem i měšcem, že je myslitel z vyšších sfér, než je žrádlo a konto, i tomu vystavil Machar pěkný verš: Že trapno myslet, odstraněn je zticha už mozek z lebek. A kdo myslí přec, výsměškem pustým stíhají jej břicha a na pranýř je vstaven bláhovec. 
	Machara dnes nikdo nečte. Škoda. Pro opozici by to byl bohatý zdroj metafor, nadnesených příměrů, nadávek a trefných označení, na jaká se ani Dr. Rath nezmůže. Pro hloubavější čtenáře je to téma: Tak ono už tenkrát před sto lety bylo tak zle jako dnes? Co jste dělali, Češi, těch sto let? Nu, co jiného -bojovali proti břichu a měšci. Nebo ještě lépe: Češi jsou básníci, mají sto let totéž řemeslo: hlásit, že to ve staré lodi páchne, pukří, lotři se líbají a modlí se k břichu. Toto věštění je doprovázeno, čím jiným, sháňkou po žrádle, plněním měšce a zuřivostí, že někdo nahoře nechce víc dát, než mu dnes lze uškubnout. 
Smělá dvoudomá kombinace nízkosti a výšky: pryč s břichy, naplňte břicha. Klaněti se břichu je ohavné, ale na plné břicho má každý nárok. Je to v listině lidských práv. 
	Při vstupu do Unie byly v Čechách jen dvě otázky. První z království břicha: Kolik nám dají peněz? Druhá, macharovská: Kolik nám vezmou svobody. Další pěknou dvoudomost nabízejí zelení: Žádný atom na výrobu elektřiny a žádné uhlí na výrobu elektřiny. 
Nebo: Když chtějí odbory zvyšování platů, musí firmy zvyšovat ceny. A konečně: Radar postavíme, až začnou rakety lítat. Nikdy dříve. 
Co nám mají slíbit oba kandidáti na prezidenta? Plné břicho a měšec, nebo boj proti zbožštění téhož? Odpověď je jednoduchá: obojí. Lidé milují, jak je vše v bahně, shnilé, hrozí bída, mráz, vedro, sucho a záplavy, ale také milují plná břicha a měšce. Proto český básník zpívá sto let stejně: loď hnije. Měšec a břicha naplnit neumí, tak opěvuje to druhé: boj proti nim. Někdo zatleská vždy, žal strhuje. Machar by mohl dnes kandidovat. Pěl vzletně, ohnivě, mohl by opozici sjednotit. Potíž by vznikla, kdyby vyhrál. Co pak? Čekalo by se od něj, že bude plnit břicha. To by selhal. 
	Macharův zpěv je krásný. Co to znamená? Lidi těší, že existuje někdo další, kdo to všechno zavinil. Ale jsou země, které mají Macharů málo. Tam, když zazpíváte: já nechci zlato ani šperk, nepřijde žádná úcta. Napíší o vás: básník zešílel, myslí, že mu někdo chce něco dát. 
	Zdravotnictvím léta protékají miliardy, odlétají do vzduchu. Co uděláme my, shnilá loď? Serveme se o třicet korun. Machar by pěl: Břicho sežralo měšec nakonec. 

Foto popis| Foto popis|

Na sládkismus pozor, kvete a pochoduje vpřed
8.1.2008    Mladá fronta DNES    str. 08    Názory
    KAREL STEIGERWALD        
Sládkismus je zvláštní směs ignorance, nadutosti a potměšilého hulvátství - směs vlastně čehokoli, co hloupější lidi nadchne a rozvášní. Pěstoval to Sládek, pitvorný politik z podivné fašizující ministrany. Sázka na hlupáky mu nevyšla. Je pryč, ministrana taky. Zato sládkismus jako politická kultura jde dopředu. Chytá se ho v honu na voliče kdekdo. Co kdysi u Zemana vyvolávalo rozpaky a odpor, třebas jeho chvástavé řeči o souzení sto tisíc tunelářů nebo pověstná spálená země, to dnes lhostejně projde každému. Jako by voliči byli skutečně hloupí. Zaznamenejme nejčerstvější případy. Ve sporu o poplatky u lékařů prohlásil v televizi ředitel (a lékař) vrchlabské nemocnice, že kvůli poplatkům mohou zemřít děti, s kterými nemajetní či snad lakomí rodiče nepůjdou k lékaři. Z podobného soudku je žádost starosty Cerhenic, aby se mu premiér omluvil za větu „Češi, když k něčemu dojde, podělají se“. Když se premiér neomluví, věc dá starosta k soudu. 
	Sládek takovými hloupostmi bavil lidi, někdy i rozčiloval. 
Dnes sládkismus zaujímá stále větší politické území. Kvete hlavně před volbami, v opozici kvete i po volbách. Kdekdo už si myslí, že to je holt politika. Ale tak hloupí voliči snad nejsou ani v Čechách, aby sládkismus kvetl věčně.

Hitler nebyl tak zlej, zavedl rekreaci
4.1.2008    Mladá fronta DNES    str. 08    Názory
    Karel Steigerwald        
Haiku

Diář Karla Steigerwalda

Komouši sou lidi zvláštního ražení, na čele maj ďáblový znamení. Tak zní haiku, které dnes už nikoho nezajímá.
	Komunista Jičínský chválí komunismus, socialista Paroubek mu to podepsal, oba zvolí kapitalistu Švejnara, jehož předností je, že to není Klaus. Čunek chce do vlády, Bursík ho tam nechce. Když vezmou Čunka zpátky, položí to Bursík.
Vláda padne. Zelení vyhodí Bursíka a dají se k Paroubkovi, kam stejně patří. Když Čunka do vlády nevezmou, položí vládu lidovci, dají se k Paroubkovi oni a Čunek půjde do vlády. Je to prekérní situace. Jediný, kdo se v ní má dobře, je ten Čunek, kterého přinesl sám čert.
Aby lidovce nosil čert, je dost povážlivé, ale dělá to.
	To je jen malý úryvek z české lidové politologie. Na krku máme ale povážlivé figury, například místopředsedu českých pacientů, jehož jméno mi vypadlo z hlavy dřív než jména Jičínský a druhové. Místopředseda pacientů řekl v ČT jako argument proti prvnímu krůčku zdravotní reformy, že s léky se neplýtvá, že se leda stane, že pacient si vyzvedne léky, a než je spotřebuje, tak na potvoru umře. Tím dojde k tomu, že léky v šuplíku zbudou.
Jestli někdo plýtvá, jsou to ti zesnulí. Logika tohoto pacientského ptáka se hodí v politice vždy - Jičínský nemá jinou. Třídí komunistické období do etap - dobrých i horších. Musí. Většinu těch etap podporoval, tvořil, z keců sešíval tzv. ústavy, musí dnes říkat že to ústavy byly. Jako intelektuál má za komunismus stokrát větší vinu než nějaký domovní důvěrník, který v duchu těch Jičínského ústav udával (třebas i někde ve vlaku) lidi. Jičínský svými prokomunistickými filipikami hájí ne komunismus, ale sebe. To je lidské, obvyklé, i když odporné. Jičínský má štěstí, teď se to obhajování hodí do politického krámu lidem, Paroubkovi zejména.
	Vytváří se konkrétní politická fronta: komunisti, socialisti plus kdo se přidá. Jako politolog bych to nazval fronta nasranejch, případně prášky po zesnulejch. Paroubek jinou koalici nemá, chce-li vládnout. Jičínský je intelektuál, dodává mu k tomu ideologii komunismu jako dobra. Jestli k té dvojici ČSSD a KSČM přilepí hrstičku mandátů zelených nebo lidovců, je už jen otázka náhody, případně otázka neblahého Čunka. Tragédie české politiky: umí levou koalici jen s komunisty.
	Co je dnes komunismus pro komunisty, nevím. Možná to už nevědí ani oni. Pro nekomunisty je to kobyla na handlování. Zastupitelstvy měst počínaje, paragrafy ve Sněmovně nekonče. Podivil jsem se zde před časem, že Švejnar chce být kandidátem té rudorudé koalice, která se za ním staví, když je, řečeno jejich slovníkem, kapitalistický vydřiduch, byť jen teoretický.
Snesl se na mě vodopád nadávek a výtek - Klaus vzal hlasy komunistů taky. Jenže Klaus nedělal s komunisty politickou frontu, to Švejnarovo uskupení dělá. Klause za hlasy komunistů ničili, Švejnara titíž už ne. Berou je, bude fronta. (A navíc: jak se dají nepřijmout v tajné volbě nějaké konkrétní hlasy, nikdo dosud neobjasnil.)
	Co má chudák Paroubek dělat -vládu chce, tak komunisty chválí. Jinak ji mít nebude. Bere, jak říkal B. Brecht, kulhavou herku, jiného koně nemá. Jičínský kulhavost herky popírá. To je pro nás hnusné a v salonu komunistů nóbl. Zas jim nějaký myslitel nasadil andělskou tvář na ksichty. Nikoliv spolek vrahů a zlodějů, nýbrž jen: soudruzi se mýlili a přehmátli. Hitler taky nebyl tak zlý, postavil dálnice, zavedl rekreaci, odstranil nezaměstnané a přehmátl se s tím plynem, což zavinila politika dvou bloků. Kdyby mu USA nevyhlásily válku, mohlo být Německo demokratičtější. Postupujme vpřed s Jičínským v čele.

O autorovi| Diář Karla Steigerwalda
Foto popis| O autorovi| Diář Karla Steigerwalda
Foto popis|
